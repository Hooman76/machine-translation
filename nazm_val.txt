هان ای ساقی جام باده را به چرخش در آور و آن را به دست من بده زیرا که گرچه عشق در ابتدای ساده به نظر می رسید اما سخت مشکل افتاده است 
 در آرزوی نانه گیسوی تو که سرانجام صبا از آن گیسوان باز کند از خم گیسوی تابیده و مشکین او بسیاری خون دل خوردند  
 چگونه من در منزل معشوق در آسایش باشم در حالی که هر لحظه زنگ کاروان بانگ بر می دارد که کجاوه ها را بربندید و آماده شوید 
 اگر پیر و مرشد تو می گوید که با شراب سجاده ات را آلوده و رنگین کن این کار را انجام بده زیرا که پیر دلیل از راه و رسم منزل طریقت بی خبر نیست  
اینک شبی تاریک است و هراس از موج بلا و گردابی سخت ترسناک آسوده خاطران کنار دریا حال ما را چگونه درک می کنند 
 تمام کارهایم از خودرایی به بدنامی و رسوایی کشیده شد آن رازی که در انجمنها گفته شود چگونه پنهان می ماند  
 حافظ اگر تو جمعیت خاطر و حضور قلب می خواهی از او غافل مشو اگر می خواهی آنکس را که دوست داری را ملاقات کنی دنیا و اسباب آن را رها کن
مصلحت امور کجاست و من مست و خراب کجا هستم ببین که تفاوت من و اصلاح کار تا چه حد است  
 دلم از صومعه و خرقه ریاکارانه ملول و آزرده شد دیر مغان و شراب ناب و خالص کجاست 
 تقوی و راستی به رندی و لاابالیگری چه نسبت دارد پند واعظ کجاست و آواز رباب کجا  
 دل دشمنان که چون چراغی خاموش است چگونه می تواند به چهره دوستان که چون شمع آفتاب است بنگرد  
 وقتی که سرمه دیدگان ما از خاک استان شماست تو بفرما که ما از این درگاه به کجا برویم 
 ای دل با این شتاب کجا می روی فقط به سیب زنخدان یار نگاه مکن و فریفته اش مشو بلکه متوجه چاه ذقن او نیز باش که در راهت است 
 روزگار وصال  که یادش بخیر باد  گذشت آن عشوه و ناز و آن درشتخویی یار کجاست 
 ای دوست از حافظ آرامش و آسایش را امید مدار آرامش و صبوری و خواب کجاست
اگر آن زیباروی شیرازی از ما دلجویی کند بر خال هندو و سیاه او سمرقند و بخارا را خواهم بخشید  
 ساقی آنچه از شراب باقیمانده به من بده زیرا که حتی در بهشت نیز نظیر ساحل نهر رکناباد و گلگشت مصلا را نخواهی دید  
 افسوس و فریاد از این شاهدان غزلخوان گستاخ شیرین حرکات و فتنه گر که آنچنان از دل ما صبر و قرار را بردند که گویی ترکان سفره پادشاه را به تاراج می برند  
 چهره و زیبایی یار از توصیف و عشق ورزی ناقص ما بی نیاز است چهره زیبای او به آب و رنگ و خال و خط نیازی ندارد  
 من از آن زیبایی روزافزونی که یوسف داشت می دانستم که بالاخره روزی زلیخا را از پرده عصمت و عفاف بیرون خواهد آورد 
اگر مرا دشنام دهی یا نفرین کنی باز هم دعایت می کنم زیرا که لب لعل شیرین تو این جوابهای تلخ را شایسته است  
 ای جانان من پند مرا بپذیرد زیرا که جوانان خوشبخت پند پیران دانا را از جان خویش بیشتر دوست دارند  
 از مطرب و شراب سخن بگو و اسرار زمانه را جستجو مکن زیرا که هیچ کس حتی با دانش نیز این سخن پنهانی را نمی تواند آشکار سازد 
 حافظ غزل عاشقانه گفتی و گویی مرواریدی را به رشته کشیدی پس بیا و شادمانه بخوان تا آسمان بر شعر تو گردنبند ثریا را هدیه کند
ای باد صبا با مهربانی به آن محبوب خوش قامت ما بگو که تو ما را آواره کوه و بیابان کردهای  
 یار شیرین دهان ما که عمرش طولانی باشد چرا از شاعر شیرین سخن خود دلجویی نمی کند  
 ای گل حتمأ غرور زیبایی ات اجازه نداد که از حال بلبل عاشق خود احوالی بپرسی 
با خوبی و رفتار نیک و مهربانی می توان دل صاحبنظران را صید کرد زیرا که مرغ زیرک و دانا را نمی توان با دام فریب در بند کرد 
 نمی دانم که چرا سروقامتان سیاه چشم ماهرو شیوه و روش الفت و انس را نمی دانند 
وقتی که با محبوب می نشینی و باده می نوشی از دوستداران عاشق و بی بهره خود نیز یادی کن 
 جز این نمی توان بر زیبایی تو خرده گرفت که شیوه مهربانی و وفاداری را نمی شناسی 
اگر با شعر و غزل حافظ ناهید آواز خوانده و مسیحا را در آسمان هفتم به رقص در آورد نباید تعجب کرد
ای صاحبدلان به خاطر خدا تدبیری بیندیشید چرا که دل از دستم می رود و دریغا که بالاخره عشق نهان من فاش خواهد شد  
ای باد موافق بوز که ما بر کشتی شکستهای سواریم شاید که یار آشنا را دوباره ببینیم  
 محبت ناپایدار روزگار داستان و سحر و جادو است تو زمان را برای نیکی رساندن به یار غنیمت بدان  
 دیشب در مجلس باده خواری ما که به گل آراسته شده بود بلبل خوش خواند از شراب با مدادی ات به من بده و شما مستان بیدار و هوشیار شوید 
ای صاحب کرامت و بخشندگی روزی از سر مهربانی و به شکرانه سلامتی خود حالی هم از درویش بی نوا باز پرس  
 آسایش دو گینی در تفسیر این دو کلام است با دوستان مهربان باش و با دشمنان مدارا کن  
 ما را به کوی نیکنامی راه ندادند اگر تو چنین نمی پسندی مشیت الهی را تغییر ده 
 آن شراب تلخی که صوفی مایه پلیدیها می داند در نزد من لذيذتر از بوسه دوشیزگان است  
 هنگام تنگدستی خوشدل و سرمست باش زیرا که این اکسیر زندگانی به فقير ثروت قارون را می بخشد  
 در برابر دلبر سرکشی مکن زیرا او که در کفش سنگ خارا چون موم است می تواند تو را چون شمعی بسوزاند  
 جام می آئینه اسکندر است خوب در آن بنگر تا احوال سرزمین دارا بر تو معلوم شود  
 ای ساقی رندان پارسا را چنین مژده ای بده که زیبارویان پارسی سخن عمر دوباره می بخشند  
 حافظ این دلق آلوده به می را به اختیار خود نپوشید پس ای شیخ پاکدامن عذر ما را در آلوده دامنی بپذیر و بر ما خرده مگیر
به نزدیکان سلطان که این درخواست ما را می رساند که به شکرانه پادشاهی ات مسکینان را از نظر خود دور مساز  
 از رقیب دیو سیرتم به خدای خود پناه می برم شاید بارقه لطف الهی به خاطر خدا کمکی به من کند  
 دلبرا اگر مژه سیاه تو به قتل ما فرمان دهد اشتباه مکن و از فریب او بر حذر باش 
 آنگاه که چهره برافروزی و خود را نشان دهی دل عالمی را می سوزانی تو از این سوختن چه بهره می بری که مدارا نمیکنی 
 تمام شب را در این امید به سر می برم که شاید نسیم صبحگاهی از کوی یار پیامی آشنا آورد و ما را مورد عنایت قرار دهد 
جانا این چه رستاخیز ناگهانی است که به عاشقانت نشان دادی دل و جان ما فدای رویت چهره ات را به ما نشان بده  
 تو را به پروردگار سوگند که جرعه ای از شراب وصلت به حافظ سحرخیز بده چرا که دعای صبحگاهی او برای شما اجابت خواهد شد
ای صوفی بیا و ببین که آینه جام چه صاف و روشن است تا پاکی شراب سرخ را نیز بنگری  
 اسرار درون پرده را از رندان مست بپرس زیرا که صوفی با آن مقام عالی خود باز هم چنان حالی ندارد که این اسرار را بداند  
 سیمرغ اسیر و شکار کسی نمی شود دامت را بر چین که جز باد چیزی به دست نخواهی آورد  
 در عرصه زندگی و مجلس عیش و گردش جام یکی دو قدح بنوش و بگذر یعنی توقع نداشته باش که این وصال و عیش مدام باشد 
ای دل جوانی رفت و از خوشدلی و عیش گلی نچیدی پس حالا در پیری نیز آبرو و نام خود را ننگین مساز و هنر عشقبازی را در پیش مگیر 
 در لذت بردن از زندگی بکوش چرا که آنگاه که مشرب و نصیب آدم قطع شد او ناگزیر بهشت را ترک کند  
 ای خواجه بزرگوار ما بر آستان تو خدمت بسیار کرده ایم پس تو نیز به این غلام از روی ترحم نظری بیفکن  
ای باد صبا به نزد شیخ جام و جام باده برو و سلام ما را که مرید اوییم به وی و بندگی مرا به گوش او برسان
ساقیا برخیز و ساغری باده به ما عطا کن و غم و اندوه زمانه را به خاک بسپار و فراموش کن  
 جام باده را به دستم بده تا از تنم این خرقه کبود رنگ را برکنم  
 این کار گرچه در نزد عاقلان باعث بدنامی من می شود اما ما به ننگ و نام اهمیتی نمی دهیم  
 ای ساقی به من باده بده تا کی غرور و تکبر خاک بر سر این نفس بدعاقبت و اصلاح ناپذیر 
 دود آه آتشین سینه نالان من این دلمردگان خام اندیش را سوزاند  
 کسی از خاص و عام را محرم راز دل سودازده خود نمی دانم  
 خاطر من با وجود محبوبی جمع و خوش است که به یکباره قرار از دلم برد 
هر کس آن قامت بالا و نقره فام او را دید دیگر هرگز به سرو چمن نخواهد نگریست 
۔ حافظ سختی های روز و شب را تحمل کن تا بالاخره روزی به مراد دل خود برس
بار دیگر فصل جوانی و شادابی باغ و بستان است و مژده آمدن گل به بلبل خوش نوا می رسد  
ای باد صبا اگر به جوانان چمن  سرو و گل و ریحان  رسیدی سلام ما را به آنها برسان  
 اگر ساتی زیبا همچنان جلوه گری کند حاضرم که مژگان خود را خاکروب میخانه کنم  
 ای زیبارویی که بر چهره چون ماه خود با موی مشکینت خط چوگان کشیده ای من سرگشته و عاشق را بیش از این مضطرب مکن 
 یقین دارم این قومی که بر باده نوشان می خندند خود در راه میخانه ایمانشان را از دست خواهند داد 
با مردان خدا یار شود که در کشتی نوح مردی فروتن و خاکی وجود دارد که طوفان را کمتر از قطره ای آب می داند 
 از خانه دنیا بیرون برود و از او روزی طلب مکن زیرا که این میزبان بخيل بالاخره میهمان خود را می کشد 
آنگاه که خوابگاه آخر هر کس مشتی خاک است چه نیازی است که قصر و ایوان خود را به فلک برسانی 
 ای یوسف زیبای من حال که کرسی فرمانروایی مصر از آن تو شد دیگر وقت آن است که از زندان خارج شوی  
 حافظا می بنوش و رندی کن و خوش باش اما چون دیگران دام ریای خود را قرآن قرار مده
پیر ما شب پیش از مسجد به میخانه رفت ای رفیقان راه پس از این چاره ما چیست  
۔ ما که مرید پیر خود هستیم چگونه رو به قبله آوریم در حالی که او سوی خانه میفروش رو میکند 
 در میخانه ما نیز با پیرمان هم منزل میشویم زیرا که تقدیر ما را از روز ازل چنین رقم زده اند  
 اگر عقل آگه شود که دل در بند زلف یار چه خوش است عاقلان نیز به دنبال زنجير جنون ما خود را دیوانه می کنند 
چهره زیبای تو نشانه ای از حسن را بر ما آشکار کرد به همین سبب در سخنان ما جز از خوبی و لطف تو تفسیری نمی شود 
 آیا سوز شبگیر سینه ما و آه آتشناک ما شبی در دل سنگ تو اثر خواهد کرد 
 حافظ خاموش باش و بر جان خود رحم کن و از تیر آه ما بپرهیز زیرا این آه از فلک نیز میگذرد
ای ساقی با روشنی باده ات جام ما را برافروز و ای مطرب بخوان که جهان به کام ما شد  
 ما عکس چهره محبوب را در پیاله شراب دیده ایم ای کسی که از لذت باده گساری همیشگی ما بیخبری  
 آنکس که دلش به عشق زنده شد هرگز نخواهد مرد بر دفتر گیتی بقای ما ثبت شده است  
 کرشمه و ناز بلندبالایان تا جایی خواهد بود که معشوق بلندقامت ما خود را نشان نداده باشد 
ای باد اگر از مجلس و گلشن دوستان می گذری توجه کن که پیام ما را به محبوب ما برسانی …  
 و به او بگویی که چرا به عمد نام ما را فراموش می کنی زمانی می رسد که دیگر نامی از ما نخواهد ماند  
 مستی و خماری پسندیده چشمان زیبای دلبند ماست از آن روست که سررشته‌ی اختیار ما را به دست مستی سپرده اند 
می ترسم که روز رستاخیز نان حلال شیخ بر آب حرامی که ما می خوریم فضیلت و برتری نداشته باشد  
 حافظ قطره اشکی از چشم بیفشان شاید که مرغ وصل قصد دام ما را کند و بر ما رحم آرد  
 دریای نیلگون آسمان و کشتی ماه نو در نعمتهای حاجی قوام الدین غرق شده اند
ای آنکه روشنایی ماه زیبایی از روی درخشان توست و طراوت روی زیبا از چاه زنخدانت  
 جان به لب رسیده ام عزم دیدار تو را دارد چه می فرمایید به تن باز گردد یا از آن خارج شود  
 هیچ کس در هنگام جلوه گری چشمان نرگست از سلامت بهره ای نخواهد برد پس بهتر است در مقابل چشمان مست شما اظهار پرهیزکاری و نجابت نکنند  
 همانا بخت خواب آلوده من اینک بیدار خواهد شد زیرا که روی زیبای شما آبی بر آن زده است 
 دسته گلی از گل رویت را همراه با باد صبا بفرست شاید که از خاک بستان شما بوبی بشنویم 
ای ساقیان بزم جم عمرتان طولانی و مرادتان به کام باشد گرچه هنگام گردش شراب جام ما پر نشد  
 ای دوستان جان مرا چون جان خود بدانید و دلدار را آگاه کنید زیرا دل من سخت بی تابی می کند 
خدایا چه زمانی خاطر جمع ما و زلف پریشان او با هم موافق و هم رأی خواهند شد 
 جانهای بسیاری قربانی شما شده اند پس هنگامی که از کنار کشته شدگان میگذری دامنت را از خاک و خون آنان دور بدار  
 دعای حافظ این است که نصیبی از لب شیرین شما ببرد این دعا را بشنوید و آمینی بگویید  
ای باد صبا با ساکنان شهر یزد بگو امید که سر ناسپاسان چون گوی چوگان شما سرگردان باشد  
ای یزدیان گرچه ما از نزدیکی با شما محرومیم اما همزمان دور نیست بنده پادشاه شما هستیم و دعاگویتان  
 ای شاه بلند اختر به خاطر خدا همتی کن تا بتوانم چون آسمان ایوان شما را ببوسم
صبح بر دمید و ابر پرده زده است ای باران شراب صبحگاهی شراب صبحگاهی بنوشید  
 بر چهره و روی لاله ژاله و شبنم می چکد ای دوستان شراب شراب بنوشید  
 از چمن نسیم ملایم بهشتی می وزد ای باران زین پس هر لحظه می ناب بنوشید  
 اکنون که گل در چمن تخت زمرد زده شراب سرخ چون لعل آتشین را به دست آور 
اینک دوباره در میخانه را بسته اند ای گشایش دهنده و باز کننده درها در را باز کن 
 جان ما و سینه های کباب شده مان نمک پرورده لب و دندان تو است  
 عجب است که در چنین فصلی در میکده ها را با چنین شتابی می بندند 
با دیدن ساقی پریوش خود همچون حافظ باده ناب بنوش
گفتم ای سلطان خوبرویان بر این غریب رحمی کن گفت کسی که به دنبال دل خود می رود راه خود را گم می کند  
 به او گفتم پس لحظه ای درنگ کن و او گفت عذرم را بپذیر که ناز پرورده ای چون من طاقت غم این غریبان را ندارد  
 آنکس که بر بستر نرم شاهی خوابیده چه غمی دارد از غریبی که بستر و بالینش خار و سنگ خارا باشد  
 ای جانانی که جان آشنایان بسیاری اسیر زنجیر زلف توست آن خال سیاه بر چهره رنگین تو چه شگفت دلپذیر افتاده است 
 پرتو می سرخ رنگ بر چهره ماه گونه تو همچون گلبرگ سرخ ارغوان بر صفحه گل نسرین چه شگفت به نظر می رسد 
 آن خط مشکین دور صورتت همچون صف موران بس عجیب افتاده  گرچه در نگارخانه رخسار تو این خط شگفت انگیز نیست  
 گفتم ای کسی که طره شبرنگ تو سیاهتر از شام غریبان است از ناله این غریب هنگام سحر پرهیز کن 
گفت حافظ آشنایان ما هنوز در مقام حیرت هستند عجیب نیست که غریبی چون تو خسته و رنجور شود
ای زیباروی عالم پاکی چه کسی نقاب از چهره ات می گشاید و ای مرغ بهشتی چه کسی آب و دانه ات می دهد  
 خواب از دیده ام می برد این فکر جگر سوز که در آغوش چه کسی پناد و آرام و خواب داری  
 از حال من درویش سراغی نمی گیری و می ترسم که اصلا در اندیشه آمرزش و پاداش ثواب نباشی  
 چشم خمار و مست تو رهزن دلهای عاشق است و از اینجا آشکار است که شراب نگاه تو عین مستی است 
تیری که از غمزه‌ات بر دلم زدی به هدف نخورد نمی دانم که اندیشه درست تو درباره ما چه خواهد اندیشید  
 نگارا ناله و فریاد مرا هرگز نشنیدی معلوم می شود که آستانت آنقدر رفیع است که صدایی نمی شنوی  
۔ سرچشمه آب گوارای وصال در بیابان عشق دور است هوشیار باش که دیو بیابان تو را به سراب راهنمایی نکند و فریبت ندهد 
ای دل روزگار جوانی را به غلط صرف کردی حال ببینم در ایام پیری چه راهی را بر می گزینی  
 ای کاخی که باعث شادی و اقامتگاه محبوب مایی از خدا می خواهم که گذر ایام و آفت آن ویرانت نکند  
 حافظ غلامی نیست که از خداوندگار خود بگریزد پس تو نیز لطفی کن و بازگرد که از پرخاشی که کردهای سخت آزرده خاطرم
خمی که ابروی گستاخ تو به کمان خود داده برای کشتن من ناتوان و در مانده است  
 آنگاه که اثری از دو عالم وجود نداشت رنگ آشنایی بود روزگار طرح محبت را تازه نریخته است  
 به سبب یک کرشمه که نرگس برای خودنمایی کرد چشم فریبای تو صد فتنه و شور در جهان انداخت  
 در حالیکه مست بودی و عرق بر چهر دات نشسته بود کی به چمن رفتی که طراوت روی تو آتش حسد در ارغوان انداخت 
دیشب مست به بزمگاه چمن رفتم چرا که غنچه دهان تو را به یادم آورد و مرا به شک انداخت  
 در حالی که بنفشه زلف تابیده خود را می پیچید باد بهاری در آن میان داستان زلف تو را آغاز کرد  
 گل سمن از آنکه به روی تو تشبیه اش کردم چنان شرمنده شد که پوزش خواست 
من به سبب پرهیزگاری با می و مطرب آشنایی نداشتم تمایل به ساقیان و شاهدان زیباروی مرا به این دو مشغول کرد 
 اینک به آب سرخ می دلق خود را می شویم اما چه چاره که از قسمت روز نخست نمی توان گریخت  
۔ شاید که حل مشکل حافظ در مستی و خرابی است که لطف ازلی سر و کار او را با می مغان انداخت  
 اینک که جهان مرا به خدمت شاه جهان درآورد دنیا به کام من است
آتشی که در دل از غم جانان داشتم سینه ام را سوزاند و این آتشی در خانه بود که کاشانه ام را سوخت 
 به سبب دوری از دلبر تنم گداخته شد و جانم هم از آتش عشق روی خوب جانان سوخت  
 سوز دل مرا بنگر که از بسیاری آتش سر شکم دیشب دل شمع از سر محبت چون دل پروانه ای بر من سوخت  
 غریب نیست که آشنایی دلسوز من باشد چرا که من چنان بی‌قرارم که دل بیگانه هم بر من سوخت 
دلق زاهدانه مرا آب خرابات برد و خانه عقل و خرد مرا آتش خمخانه و می سوخت 
دلم به واسطه توبه ای که کردم چون جامی شکست و جگرم چون لاله داغدار بی می و میکده سوخت  
 ای دوست قصه و داستان را ترک کن و بازگرد چرا که مردمک چشمم خرقه از سر برون آورد و به شکرانه رفع بلا در آتش سوخت 
حافظ دیگر افسانه مگو و لحظه ای شراب بنوش زیرا که تمام شب را نخوابیدیم و شمع نیز به خاطر افسانه های تو سوخت
۔ ساقیا آمدن عید مبارکت باشد و فراموش مکن که وعده هایی داده ای  
 در تعجبم که طی روزهای جدایی دل از حریفان برگرفته بودی و خاطرت راضی شده بود  
 ارادت ما را به دختر رز برسان و بگو که بیرون بیا که دعا و کوشش ما تو را از بند آزاد کرد 
 حضور تو در مجلس باعث شادی مجلسیان است پر غم باد دلی که تو را شاد نخواهد 
 خدا را شکر که از تاراج خزان به باغ سمن و سرو و گل و شمشاد تو آسیبی نرسید 
 دیده حسود کور باد که به سبب بخت نیک و اقبال مادر زادت تو از تفرقه و جدایی باز آمدی  
۔ حافظ از سعادت این کشتی نوح غافل مشو وگرنه تندباد حوادث بنیادت را بر می کند
ای نسیم سحری محل زندگی و آسایش بار و منزل آن زیباروی عاشق کش چالاک کجاست  
 شب تاریک است و راه وادی ایمن در پیش فروغ آتش طور کجاست محل دیدار یار کجاست   
 هر چه در این دنیا بیاید دستخوش خرابی و فناست در خرابات هم بپرسید که هشیار کجاست  
 به أنکس می توان مژده و بشارتی داد که خود اهل اشاره باشد نکته های دقیقی وجود دارد ولی محرم اسرار کجاست 
 هر سر موی من با تو هزاران کار دارد ببین که ما کجائیم و سرزنشگر بیکار کجاست 
 از گیسوی خم اندر خم یار بپرسید که دل غمزده و سرگشته من در کجا گرفتار شده است  
 زنجیر مشکین زلف یار کو تا عقل دیوانه ما را در بند آرد و ابروی دلدار كجاست که دل جدا شده از ما را در پناه گیرد 
اگر چه ساقی و مطرب و می همگی حاضر است اما عیش ما بدون بار گوارا نخواهد بود یار کجاست 
 حافظ از آسیبی که باد خزان به چین می رساند رنجیده مشو در ست بیندیش که گل بدون خار کجاست
ایام رمضان پایان یافت و عید فطر آمد و دلها به هیجان آمدند می از خمخانه به جوش آمده و زمان نوشیدن آن فرا رسیده و باید آن را طلب کرد 
 زمان زهد فروشان بد مصاحبت گذشت و اکنون زمان عیش و طرب رندان رسیده است  
۔ ملامت و سرزنش بر کسی که چنین باده می نوشد روا نیست که این چه عیب و خطایی است که با بی‌خردی باده می نوشد 
 باده نوشی که در او هیچگونه رنگ و ریایی نباشد بهتر است از زهد فروشی که ریاکار و دورو است 
ما نه ناپروایان ریاکار هستیم و نه دوستان منافق خداوندی که بر همه اسرار آگاه است گواه ماست 
 آنچه که خدا واجب کرده را انجام می دهیم و در حق کسی بد نمی کنیم و هر آنچه را که بگویند جایز نیست روا نمی کنیم 
 اگر من و تو چند جام شراب بخوریم چه می شود چرا که ما خون تاک را مینوشیم نه خون شما را 
این بادہ خواری چه عیبی است که از آن فساد صورت پذیرد و اگر هم خلل پدید آرد چه اهمیت دارد آدمیزادی بی عیب کجا می توان یافت
دل و دینم از دست رفت و دلدار با سرزنش گفت که همنشین ما مشو که سلامت عقل از دست داده ای  
 آیا شنیده ای که کسی در بزم دنيا لحظه ای خوش بنشینند و در آخر همنشینی با پشیمانی آن را ترک نگوید  
 اگر شمع لاف برابری با آن لب خندان را بر زبان آورد به غرامت و جریمه مجبور شد که شب تا سحر در نزد عاشقان تو بر سر بایستد 
 باد بهاری در چمن به عشق دیدار زیبای یار  گل را و قامت دلستان او  سرو را ترک کرد 
 تو در حالت مستی بگذشتی و به سبب تماشای تو از ساکنان عالم غیب آشوب قیامت برخاست 
 سرو سرکش که به قد و قامت خود فخر می فروخت در پیش سرو خرامان قامت تو پای در گل ماند و گامی پیش ننهاد   
۔ حافظ اگر می خواهی جان به سلامت ببری این خرقه ریایی را دور بینداز زیرا از خرقۂ سالوسان ریاکار و مدعی کرامت آتش بر می خیزد
وقتی سخنان اهل دل را می شنوی مگو که خطاست تو سخن شناس نیستی و این خطاست  
 من هیچ توجهی به این جهان و آن جهان ندارم شگفتا از این فتنه ها که در اندیشه آنیم  
 نمیدانم درون من خسته دل چه کسی است که در حالی که من خاموش هستم او در حال فغان و غوغاست  
 دلم از اختیار بیرون شد ای مطرب ناله سر کن و آهنگی حزین بنواز که ازین نغمه کار ما بسامان خواهد بود 
 من هیچگاه به جهان توجهی نداشتم اما رخ زیبای تو آن را در نظرم چنین زیبا آراسته است  
۔ خیالی که دل من آن را در سر می پروراند باعث بیخوابی ام شده و گویی صد شب است که خمار هستم شرابخانه کجاست  
 این چنین که صومعه از خون دل من آلوده و آغشته شده اگر مرا با باده بشویید کاری شایسته انجام داده اید  
 بدان جهت در دیر مغان مرا عزیز می دارند که آتش عشقی که در دل من است هرگز خاموش نمی شود  
 دیشب مطرب چه آهنگ دلاویزی میزد که روزگارم سپری شد اما لذت آن از سرم بیرون نمی رود  
 ندای عشق را دیشب در اندرونم نواختند و هنوز انعکاس آن در سینه حافظ باقی اس
خیال چهره زیبای تو همه جا همراه ما و نسیم خوشبوی تو نیز پیوند خورده با دل بیدار ما است  
 برخلاف میل مدعیانی که دیگران را از عشق منع می کنند زیبایی چهره تو دلیل درست دلباختگی ماست  
 ببین سیب زنخدان و چانه زیبای تو چه می گوید هزار يوسف مصری اسیر در چاه ماست 
 اگر دست ما به سر زلف بلند تو نرسد گناه از بخت نامساعد و دست کوتاه ماست 
به نگاهبان خلوتخانه خاص خود بگو که فلان کس از ملازمان آستانه ماست 
او گرچه ظاهرة نهان از دیده است و مهجور اما همیشه در نظر خاطر ناز پرورده ماست 
 اگر حافظ زمانی در خانه را زد در بگشای چرا که سالهاست مشتاق و آرزومند دیدار چهره زیبای ماست
اطاعت پروردگار و رعایت پیمان و پرهیزگاری از من مخواه که من از روز نخست به باده نوشی مشهور شده ام  
 من همان لحظه که از چشمه عشق وضو ساختم هر چه در عالم هستی است را ترک کردم  
 شرابی به من بده تا تو را از شر قضا و قدر آگاه کنم و بگویم که عاشق روی چه کسی شده ام و مست بوی چه کسی  
 در تحمل بار عشق کمر کوه از کمر مورچه ای هم ناتوان تر است اما تو ای مست باده عشق از رحمت خدا ناامید مشو 
 هیچ چیز جز آن چشمان مست که از چشم زخم دور باد نتوانست زیر این طاق فیروزه به خوشی بنشیند 
جانم فدای دهانت باد که در بوستان سن نقاش و جهان آرا نقشی چون غنچه دهانت خلق نکرد 
۔ حافظ به سبب اقبال عشق به تو چون سلیمان شد چرا که جز باد چیزی در دست ندارد
گل سرخ شکفت و بلبل مست شد ای صوفیان باده نوش باران را به مستی بخوانید 
  بنیاد توبه که در سختی چون سنگ به نظر می رسید ببین جام شیشه ای چه شگفت آن را شکست  
 می بده که در پیشگاه بی نیازی خداوند پاسبان و سلطان و هوشیار و مست برابرند  
 آنگاه که ناگزیر باید از این رباط دو در کوچ کنیم پس آستانه و سقفی برای زندگی چه کوتاه چه بلند فرقی نمی کند 
 منزلگه آرامش به دست نمی آید مگر رنج بکشی آری عهد و پیمان الست با رنج و بلا پیوسته است  
 به داشتن و نداشتن مال دنیا خود را مرنجان و خوش باش که پایان هر آنچه که می اندیشی کمال است نابودی است  
 عظمت آصف برخيا و مرکب باد و دانستن زبان مرغان از بین رفت و خواجه در این میان هیچ فایده ای نبرد 
 به بال و پر و نیروی خود مغرور مشو که حتی تیر پرتابی با آن همه دورسی‌اش سرانجام پس از اوج گیری نگونسار می شود  
 حافظ زبان خامه تو چگونه می تواند شکر گزار باشد در حالی که گفتار تو را دست به دست می گردانند
آشفته موی و عرق کرده و خندان و مست با پیراهنی پاره و در حال غزل خواندن و پیاله شراب در دست  
 چشمانش ستیزه جوی و لبانش استهزاءکنان نیمه شب دیشب به نزد من آمد و کنار بسترم نشست  
 سر به گوش من آورد و با آوای شورانگیز گفت ای عاشق قدیمی من خوابت می آید 
 دلداده ای را که نیمه شب چنین شرابی دهند اگر باده پرست نشود کافر است 
ای زاهد برو و بر باده نوشان عیب مگیر چرا که جز باده از روز نخست به ما ارمغانی ندادند 
 آنچه او در ساغر ما ریخت نوشیدیم حال می خواهد شراب بهشتی باشد یا باده ای که خود عین مستی است  
 فروغ شراب و زلف پیچان یار چه بسیار توبه ها را که چون توبه حافظ شکست
یارم جام در دست به دیر مغان آمد در حالی که او از می مست بود و میخواران از چشمان مستانه اش هست 
 در نعل اسب او شكل هلال پیدا بود و از قامت و بالای بلند او قامت صنوبر خوار می نمود  
 آخر چگونه بگویم از حال خود باخبرم در حالی که نیستم و چگونه بگویم چشم دلم پی او نیست در حالی که هست 
 وقتی او از جایی برخاست تا برود شمع دل موافقم خاموش شد و شور و شری نیز آنگاه که او بنشست از عاشقان و مهرورزان برخاست 
اگر مشک و عنبر خوشبو شد برای این است که در گیسوی یار پیچیده و اگر وسمه كمان رسم کرد با ابروی او پیوست 
ای یار بازگرد تا عمر رفته حافظ برگردد هر چند تیری که از شست در رفت باز نمی آید
قسم به جان خواجه و حق دیرینه او و پیمانی استوار که همدم صبح سحرگاهم دعا کردن برای اقبال اوست  
 اشک من که بر طوفان نوح پیشی گرفته نیز نمی تواند نقش مهر و عشق تو را از سینه من پاک کند  
 داد و ستدی بکن و دل شکسته مرا بخر که با وجود همین شکستگی به صد هزار دل نشکسته می ارزد 
 زبان مور به سرزنش آصف دراز شد و حق با او بود زیرا خواجه انگشتر جم را گم کرد و نیافت 
ای دل از لطف بیکران دوست ناامید مشو و آنگاه که لان عشق زدی بیدرنگ و چالاکانه سر بباز 
 به راستی و صدق تلاش کن تا از نفست خورشید طلوع کند چرا که صبح کاذب به دلیل دروغش رسوا شد  
 من از دست عشق تو آواره کوه و دشت شدم و تو هنوز رحمی نمیکنی و زنجير جفا را سست نمی گردانی 
حافظ رنجیده خاطر مشو و از دلبران وفا و شرم مخواه اگر در این باغ گیاه وفاداری نرست گناه باغ چیست
با وجود خیال تو ما از شراب فراغت یافته ایم پس به خم بگو که به فکر خود باشد زیرا که خمخانه خراب است 
 حتی اگر آن شراب شراب بهشتی است دورش بریزید که هر شراب گوارایی بدون دوست برایم عذاب واقعی است  
 دریغ و حیف که دلبر رفت و نقش کردن تصویر او در دیده گریان چون کشیدن خط بر آب است  
 ای چشم از خواب برخیز که از این سیل دم به دم و پی در پی که به این منزلگاه خواب می آید نمی توان در امان بود 
 معشوق آشکارا از کنار تو میگذرد اما چون بیگانگان با عشق را می بیند چهره در نقاب پوشانده است 
همین که گل بر چهره رنگین تو دانه های عرق را دید از غصه در آتش حسد افتاد و در گلاب غرق شد 
 کوه و دشت سبز است ای دوست بیا از سرچشمه دور نشویم که دنیا به تمامی سراب فریبنده است 
در گوشه خانه سر من جایی برای نصیحت کردن مجری که این خانه پر از نغمۂ چنگ و رباب شده است 
 اگر حافظ عشرت طلب و عاشق و زیباپسند شد چه اهمیتی دارد زیرا که حالات شگفت لازمہ ایام جوانی است
زلفت دلهای بسیاری را با یک تار مو بست و از چهار سوی راه حیله گران بسیاری را سد کرد  
 گره‌ای از زلف خوش‌بویش را باز کرد تا عاشقان به امید بوی آن جان دهند ولی آنان را به کام نرساند 
 بدان جهت شیفته و شیدا شدم که محبوبم چون ماه نو ابروی هلالی خود را نشان داد و جلوه گری کرد و آنگاه پنهان شد  
 ساقی می های رنگارنگی در پیاله ریخت تماشا کن که این نقشها چه زیبا روی کدو تصویر شده است 
 پروردگارا کوزه شراب چه سخن چینی ای کرد که به جرم آن شراب با نغمه های قلقلش راه گلویش را بست 
 نوازنده چه آهنگی نواخت که در خلوتگه رقص و سماع راه را بر بانگ و خروش صوفیان و عرفا بست  
 حافظ هر آنکس که بی زحمت عشق ورزیدن طالب وصال است گویی بی وضو و ناپاک در طواف کعبه دل احرام پوشیده است
آن شب قدر و شب وصالی که خلوت نشینان زاهد از آن می گویند امشب است پروردگارا این نیکبختی از تأثیر کدامین ستاره است  
 به جهت آنکه دست نامحرمان و اغیار به سر زلف تو هرگز نرسد دلهای عاشقان از هر شکن و حلقه مویت در ذکر یارب یارب است  
 من مفتون و هلاک فرورفتگی چانه تو هستم که از هر جانب گردن جانهای بسیاری زیر طوق آن غبغب است  
 سوار دلیر و گزیده من که ماه آئینه دار چهره اوست تاج زرین خورشید با آن بلندی مقامش غبار نعل اسب اوست 
انعکاس قطرة عرق را بر چهره اش ببین و اینکه چگونه خورشید تیزرو در سودای آن عرق هر روز از التهاب در تب و تاب است 
 من لب لعل یار و جام می را ترک نخواهم کرد پس ای زاهدان مرا معذور بدارید که این مذهب من است  
 در آن زمان که برای سلیمان بر پشت باد صبا زین می بندند من چگونه می توانم با او هم عنان باشم در حالی که مورچه ای مرکب من است 
 کسی که پنهانی و زیر چشمی بر دل من تیر غمزه می زند بقای جان حافظ در تبسم زیر لبی اوست  
 آب زندگانی از منقار و نوک قلم شیوای من می چکد چشم بد دور از زاغ قلم من که چه آبشخور والایی دارد
آنگاه که پروردگار ابروی دلکش تو را رسم کرد گشایش گرهها و مشکلات مرا به غمزه‌های تو وابسته کرد  
 آنگاه که روزگار قبای زربفت و حریر را بر تن تو کرد من و سرو چمن را شرمنده و خاکسار کرد  
 آنگاه که نسیم صبح دل به هواخواهی تو سپرد از کار فروبسته ما و غنچه‌ی تنگدل گره های بسیار باز کرد 
 زمانه مرا به بند اسارت تو راضی کرد اما چه سود که سر رشته رضایت در دستان توست 
به دل مسکین من چون نافه گره مزن که پیمان و وفاداری با سر گیسوی مشکل گشای تو بسته است  
ای نسیم وصال تو زندگی دوباره ای بوده ای اندیشه غلط مرا بین که دلم به وفای تو امید بسته است  
 از دست جور و ستم تو از شهر خواهم رفت و او به خنده گفت ای حافظ برو چه کسی پایت را بسته است
آنکس که خلوت اختیار کرده چه نیازی به تماشا و تفرج دارد آنگاه که کوی جانان هست چه نیازی به صحرا رفتن است  
 جانا تو را قسم به نیازی که به خدای خود داری لحظه ای از ما بپرس که نیاز و حاجت ما چیست  
 ای پادشاه زیبایی برای رضای خدا مددی کن که سوختیم آخر بپرس که حاجت این گدا چیست  
 ما نیازمندیم اما زبان خواهش و نیاز نداریم در پیشگاه خداوند بخشنده به عرض نیاز چه حاجت است 
اگر قصد ریختن خون ما را داری نیازی به بیان قصه نیست آنگاه که همه چیز ما متعلق به توست چه حاجتی به تاراج است  
 دل روشن بار چون جام جهان نماست که هر چیز را در خود می بیند پس چه نیازی به بیان احتیاج است  
 آن زمانی که منت ملاح را می کشیدیم دیگر گذشت حال که مروارید به دست آمده چه نیازی به دریاست  
ای مدعی برو که من با تو کاری ندارم آنگاه که دوستان حاضرند به دشمنان چه نیازی است  
 ای عاشق مسکین آنگاه که لب جانبخش بار رزق تو را تشخیص می دهد چه نیازی به درخواست کردن است  
۔ حافظ سخن بیش از این مگوی که هنر خود نمودار می شود با ادعا گران چه نیازی به مجادله و سخن گفتن است
آستانه نظرگاه دید من آشیانه تر است پس لطف کن و بر آن فرود آکه این خانه سرای تو است  
 با نیکوئی خال سیاه سبزه و موی خود از عارفان دل ربودی چه نکته های دل انگیزی در دام زلف و دانه خالت وجود دارد  
 ای بلبل سحر حال که در چمن نغمه عاشقانه تو پر شده است دلت به وصل گل شاد باشد  
 درمان ضعف دل ما را به لب خویش واگذار که آن یاقوت نشاط بخش در خزانه و گنجينه دهان تو است 
 اگر چه از سعادت همنشینی با تو به واسطه جسم خاکی ام محرومم و گناهکار ولی جان پاک و خالصم خاک آستانه تو است 
 من کسی نیستم که دل خود را به هر زیبای دلیر و گستاخی دهم چرا که بر خزانه دلم مهر و نشان تو خورده است 
 تو ای شهسوار چابک و چالاک چه زیبای افسونگری هستی که اسب سرکشی چون فلک در برابر تازیانه ات رام است 
 آنگاه که سپهر نیرنگ باز از حیله هایی که در کیسه عذر تراشی توست می لغزد چه جای من که نلغزم  
 آوازی که از مجلس تو برمی خیزد حتى فلک را هم به رقص در می آورد چرا که ترانه تو شعر حافظ شیرین سخن است
ای پند دهنده چرا فریاد میزنی برو و به کار خود بپرداز این دل من است که از راه خویش بیرون افتاده تو را چه شده است 
 در کمر او که گویی از باریکی خداوند آن را از هیچ ساخته نکته لطیفی است که هیچ کس نتوانسته آن را حل کند  
 تا زمانی که لبش کام مرا ندهد نصیحت و پند تمام دنیا برای من که چون نی هستم همچون باد است  
 سائل درگاه تو از هشت بهشت نیز بی نیاز است و آنکس که اسیر بند تو است از هر دو عالم آزاد 
اگرچه مستی عشق باعث خرابی و بدنامی ام شد اما اصل بقای من و آبادانی ام از این ویرانی است 
ای دل از ستم یار ناله سر مکن که بار این ستم را که عین عدالت است بهره و نصيب تر کرده است 
۔ حافظ برو و دیگر افسانه مخوان و افسون ساحران بر زبان میاور که من افسانه و افسون های زیادی به خاطر دارم
از وقتی که سر زلف تو به دست نسیم افتاد دل آشفته حال من از غمه دو پاره شده است  
 چشم جادوگرت بدرستی خود نوشت سحر است اما این نکته هم هست که این نسخه بیمار است  
 آیا میدانی آن نقطه سیاه در چین و شکن زلفت است چیست نقطه سیاهی است که در دایره حرف جیم افتاده است 
 میدانی زلف خوشبو و سیاه تو در گلزار بهشت چهره ات چیست طاووسی است که در باغ بهشت افتاده است 
ای مونس جان دل من در هوس دیدار روی تو چون خاک راهی است که دستخوش نسیم شده است 
این تن خاکی من حتی قادر نیست که چون گردی از سر کوی برخیزد از آن رو که سخت از پای افتاده است  
 سایه قامت بالای تو ای عیسی نفس پرتو روحی است که بر استخوانی پوسیده افتاده است 
 آنکسی که مقام و جایگاهی جز کعبه نداشت دیدم که از یاد لب تو پیوسته بر در میکده است 
 حافظ سرگشته و مجنون را با غم تو  ای یار گرامی  پیوستگی ای است که از عهد قدیم افتاده است
ای ساقی بیا که قصر آرزو بسیار ناستوار است و همراه خود باده بیاور چرا که اساس زندگی را بر باد نهاده اند  
 بنده همت و تلاش کسی هستم که زیر آسمان نیلگون از هر آنچه که باعث دلبستگی می شود رها است  
 چه بگویم که دیشب و در حالی مست و خراب بودم و در میخانه فرشته عالم معنى چه بشارت های نیکی به من داده است  
 او به من گفت که ای باز سپید بزرگی که در سدرة المنتهی مسکن داری و بسیار والاهمتی آشیانه تو این دنیای پر محنت و رنج نیست 
 از تختگاه آسمان نام تو را فریاد می زنند اما نمی دانم که چه اتفاقی برای تو در این دنیا افتاده است 
تو را پندی می دهم آن را یاد بگیر و به آن عمل کن زیرا این نکته و سخن از پیر و مرادم در خاطر مانده است  
 پند مرا فراموش مکن یعنی غم دنیا را مخور زیرا که این سخن شیرین عاشقانه را از پیروی آموخته ام 
به روزی رسیده خشنود باش و گره از پیشانی باز کن چرا که ما چاره و اختیار نداریم  
 از این دنیای سست عهد وفاداری به پیمان را مطلب زیرا که این پیرزن کهنسال با حیله عروس هزار داماد شده است  
 در خندۂ گل نشانه ای از پیمان و وفاداری نیست ای بلبل عاشق سزاست که بنالی که اینجا محل فریاد و فغان است  
 ای آنکس که نظم تر سست و نااستوار است چگونه بر حافظ حسد میبری در حالی که پسند و مقبول خاطر دیگران شدن و لطف سخنم خداداده است
بدون دیدن چهره جون خورشید تو روز من روشنایی ندارد و از عمر من جز شبی سخت تاریک باقی نمانده است  
 هنگام خداحافظی تو از بس که گریستم  ای آنکسی که بلا و آسیب از رویت دور باد  نور چشمانم از بین رفته است  
 نقش خیال تو از برابر دیده ام دور می شد و چنین می گفت بر این خانه که آبادان نمانده و ویران شده تأسف می خورم  
 وصال تو مرگ را از من دور می ساخت اما اکنون از غلبه دوری تو بعید نیست که مرگ به من نزدیک شود 
 نزدیک بود که نگهبان تو بگوید که به سبب دوری از رخ و چهره تو وجود تو این عاشق دلخسته در گذشت 
دوری و فراق تو چاره ای دارد و آن صبر است اما چگونه می توان صبر کرد در حالی که چیزی از آن نمانده است  
 اگر در فراق تو سیل سرشک از دیده ام روان است بگو که خون جگر به جای اشک بریزد که دیگر عذری نمی پذیرند 
حافظ از اندوه نتوانست از گریه به خنده روی آورد چرا که آدم ماتم‌زده و سوگوار انگیزه شادمانی ندارد
مرا چه حاجت و نیازی که در باغم سرو و صنوبر باشد زیرا که بار شمشادقد و ناز پرورده ما کوتاهتر از کسی نیست  
 ای پسر نازنین تصمیم و طریقه و آئین نو چیست که خون ما برای تو از شیر مادر حلال تر است  
 اگر نشان اندوه و غم را حتی از دور دیدی شراب خواه زیرا که ما تشخیص داده ایم که مداوایی جز این نیست 
 چرا از آستانه پیر مغان سر بردارم در حالی که بختم در آن خانه و رهایی از اندوهم در این مکان است 
اندوه و غصه عشق تنها یک داستان است اما عجیب است که از زبان هر عاشقی آن را می شنوم یک داستان و تکرار نشده و تازه است 
 معشوق دیشب در حالی که مست بود به من وعده داد باید دید که امروز چه می گوید و چه در سر دارد  
 بر شیراز و آب رکناباد و این باد خوش نسیم عیبی مگیر زیرا که خال چهره هفت اقلیم جهان است 
بین آب حیات خضر که در تاریکی و ظلمات جاری است تا آب رکناباد که از تنگه الله اكبر شیراز جاری است تفاوت زیاد است  
 ما درویشی و قناعت پیشگی را رسوا نمی سازیم به پادشاه بگوی که رزق هر کسی در تقدیر اوست  
۔ حافظ قلم و نی خامه تو چه گیاه برومند شگفتی است زیرا که میوه دلخواهش از عسل و شکر شیرین تر است
سپاس خدای را که در میکده گشوده است زیرا که من به آن در نیازمندم 
 تمامی خم ها از شدت مستی در جوش و خروشند و آن شرابی که آنجاست باده حقیقت است نه سراب مجازی 
 از سوی معشوق فقط مستی و دلیری در دلبری و گردنکشی است و از سوی ما هم تنها بیچارگی و درماندگی و نیاز است 
 آن سر و رازی را که ما به هیچکس نگفتیم و نخواهیم گفت با دوست که محرم راز ماست می گوییم 
قصه گیسوی شکن در شکن یار را نمی توان کوتاه بیان کرد که قصه ای بس طولانی است 
این قصه غمهای دل مجنون و شکنج گیسوی لیلی است و داستان چهره محمود است و پای معشوق ایاز  
 من چون بازی دست آموز چشم از همه دنیا بسته ام زیرا که دیده من تنها چهره زیبای تو را می بیند 
هر کس به کوی تو که چون کعبه مقدس است بیاید ابروی تو قبله اش می شود و برابر آن به نماز می ایستد 
ای یاران مجلس سوز دل حافظ ناتوان را از شمع بپرسید که چون او در سوز و گداز است
اگر چه شراب نشاط بخش است و نسیم گل افشان اما همراه خروش چنگ و آشکارا باده مخور زیرا محتسب سختگیر است  
 اگر پیالهای شراب و هم پیاله ای را به دست آوردی با احتیاط می بنوش زیرا که روزگار فتنه برپا می کند  
 جام باده را زیر آستین پاره پاره ات پنهان ساز زیرا که زمانه چون دیده صراحی که خون از آن می ریزد خونریز است  
 باید که خرقه های خود را با آب دیده شستشو دهیم زیرا که زمانه پارسایی و دوره تقوی و پرهیز از گناه است 
 از کجرفتاری فلک زندگی دلپذیر مطلب زیرا که حتی بادۂ صاف سر خم آن نیز آغشته به درد و ناصاف است 
 آسمان بلند چون غربالی خون چکان است که ریزه های گذشته از آن سر کسرا و تاج خسرو پرویز است  
 حافظ تو با شعر خود عراق و فارس را در تسخیر در آوردی اینک بیا که زمان فتح بغداد و تبریز است
آرزوی من این است که حال دل خود را با تو بگویم و از دل تو نیز خبری بشنوم  
 آرزوی بیهوده مرا ببین که آرزویم این است که راز آشکارم را از رقیبان خویش پنهان نگاه دارم  
 آرزویم این است که در چنین شب قدر و وصالی عزیز و شریف تا صبح با تو یکجا بخوابم  
 در شگفتم که آرزویم در این شب تاریک به رشته در آوردن مرواریدی چنین ظریف است 
ای باد بهاری امشب به من یاری رسان زیرا که آرزویم شکفتن در هنگام سحر است 
 برای کسب آبرو نزد تو آرزویم این است که با نوک مژگان خاک راه تو را بروبم و جارو کنم  
 علیرغم میل ادعا کنندگان آرزویم این است که همچون حافظ شعر رندانه بگویم
ساحت باغ شادی دهنده و همنشینی با یاران چه خوش است روزگار گل نیز که به واسطه او حال و روز میخواران خوش شده به کام باد  
 از باد بهاری دماغ جان ما خوش می شود بله پاکی نفسهای هواداران نیز خوش است  
 گل هنوز کاملا نشکفته بود که قصد رفتن کرد ای بلبل بنال که بانگ دل خستگان خوش است 
 به بلبل خوشخوان بشارت بدهید زیرا که در راه عشق حال معشوق با ناله عاشقان شب بیدار خوش است 
 در بازار این دنیا هیچ کس را خوشدل نمی بینی و اگر هم هست با آئین وارستگی و بی غمی چالاكانه خوش است 
 من از زبان سوسن آزاده و خاموش شنیدم که میگفت در این سرای کهن دنیا کار وارستگان از قید تعلق خوش است  
 ای حافظ تنها راه خوشدلی و شادی ترک دنیا و قناعت از آن است مبادا بپنداری که احوال دنیاداران خوش است
اینک که در دست گل ساغر شرابی روشن و صاف است بلبل عاشق به صد هزار زبان او را می ستاید  
 دفتر اشعارت را بطلب و به صحرا و دشت برو اینک زمان مدرسه و بحث در مورد کشف کشاف نیست 
 دانشمند دین دیروز در حالی که مست بود فتوى داد که اگر چه خوردن می و شراب حرام است اما بهتر از خوردن مال موقوفه است  
 نوشیدن می صاف با درد آلوده به حکم تو نیست پس هر چه هست آن را به خوشی بنوش زیرا هر چه سانتی ازل داد عین لطف و مرحمت است 
 از مردمان ببر و جدا شد و چون سیمرغ کار خود را بسنج زیرا که آواز خلوت نشینان از نان تا قان پیچیده است 
 سخنان ادعا کنندگان و خیالات باطل حریفان همان داستان زردوز و حصیرباف است  
۔ حافظ دیگر سخن مگوی و سخنان نغز چون زر خالص خود را پنهان ساز زیرا که صراف شهر متقلب و دغل کار است
در این روزگار رفیقی که بدون خلل و ناپاکی است تنها جام باده ناب و دفتر شعر است 
 سبكبار و مجرد برو زیرا که معبر سلامت تنگ است و باده بنوش زیرا که این عمر عزیز بی جانشین است 
 تنها من در جهان از بی عملی خویش دلتنگ نیستم اندیشمندان هم از علم بی عمل خویش دلتنگ هستند  
 اگر با چشم عقل به این رهگذر پر فتنه دنیا نگاه کنی میبینی که جهان و کار جهان چقدر سست و بی اعتبار است 
دیگر داستان و قصه مگو و زلف معشوق مه روی خود را بگیر زیرا که نیکبختی و بدبختی ما از تأثیر زهره و کیوان است 
دلم امید فراوانی به وصال و دیداره چهره تو داشت اما مرگ در مسیر عمر آرزوها را می دزد  
 دیگر حافظ را هیچگاه هوشیار نخواهند دید زیرا که او مست باد محبت از روز ازل شده است
گل در آغوش و جام می در دست و معشوق کامیاب است سلطان جهان نیز غلام چنین روزی است  
 به مجلس ما بگویید که شمع میاورند زیرا امشب در انجمن ما فروغ چهره یار چون ماه کامل است 
 اگر چه خوردن می در طریقت ما حلال است اما بدون دیدن چهره تو ای سرو گل اندام حرام است  
 گوشم همیشه به ترانه و تصنیف و آهنگ نی و چنگ است و چشمم همیشه بر یاقوت لب یار و گردش جام در مجلس 
 انجمن ما را با عطر آمیخته مکن زیرا که مشام ما هر لحظه از بوی خوش گیسوی تو خوشبو است 
از گوارایی قند و شکر هیچ چیز مگو زیرا که مطلوب من لب شیرین تو است  
 تا زمانی که غم تو چون گنجی در دل ویرانه ام خانه گزیده منزل من نیز همواره کوی میکده است 
از رسوایی چه می گویی که افتخار و شهرت من این رسوایی است و از آوازه و اعتبار چه میپرسی که من از آن عار دارم  
 باده نوش و سرگردان و بی قید و اهل نظر هستیم چه کسی را در این شهر می توانی بیابی که چون ما نباشد  
 با محتسب از عیب من چیزی مگویید زیرا او نیز چون ما همیشه در جستجوی نشاط باده است  
۔ حافظ بی جام باده و معشوق هیچگاه تنها منشین زیرا که روزهای گل و یاسمن و عید فطر است
هر رهروی که راه حقیقی را می شناسد در کوی میکده جز در میکده زدن را فکری باطل می داند  
روزگار تاج وارستگی به کسی نمی دهد مگر آنکسی که سربلندی در جهان را به این کلاه و تاج وابسته میداند  
 هر کسی که راهی به آستانه میخانه پیدا کرد به واسطه بهره گیری از ساغر شراب به اسرار خانقاه پی برد 
 کسی که اسرار دو جهان را از هفت خط ساغر می خواند می تواند از نقش و نگارهای خاک نیز به اسرار جام جهان نما پی ببرد 
بجز پیروی شیوه دیوانگان از ما مخواه زیرا که پیر طریقت ما عاقلی و دانایی را گناه می داند 
دلم از چشمان شهلای ساقی برای جان خود امان نخواست زیرا که رسم و آئین آن معشوق بی رحم را می داند 
 از جور و ستم ستاره بخت خود چشمم سحرگاهان چنان زار گریست که تنها ستاره ناهید دید و ماه فهمید 
داستان می نوشی پنهان حافظ را نه تنها محتسب و داروغه بلکه پادشاه نیز می دانست 
 این پادشاه بلند مرتبه و والا مقامی است که ته آسمان را الگو و همانند انحنای سقف بارگاه حق می داند
درویش از پرتو روشنی می به اسرار نهان هستی پی برد می توان سرشت هر کسی را از این می لعل نام دانست  
 ارزش دفتر گل را تنها مرغ سحر می داند زیرا که هر کس تنها یک برگ کتاب را بخواند معانی آن را نخواهد دانست  
 این جهان و آن جهان را به دل بلا کشیده ام نشان دادم و او جز عشق به تو که جاودانه است همه چیز را فانی و زودگذر دانست  
 آن زمانی که از عاصی زادگان نادان در نگرانی بودم گذشت محتسب نیز اکنون از عیش پنهانی من آگاه است 
 معشوق آرامش خاطر ما را خیر و صلاح زمان حال ندید وگرنه از جانب ما دچار اضطراب و تشویش خاطر بود  
 آنکسی که چون پیامبر ارزش نسیم بمانی را دانست می تواند سنگ و گل را از مبارکی نگاه خود به لعل و عقیق تبدیل کند  
 ای کسی که می خواهی از دفتر عقل نشانه های عشق را بیاموزی می ترسم که نتوانی به درستی این لطیفه پی ببری 
ای ساقی می بیاور زیرا هر کس که از تاراج باد خزان آگاهی داشت به هم صحبتی با گلهای باغ این دنیا فخر نمی فروشد 
 حافظ این مروارید به رشته کشیده شده را که از طبع شاعرانه خود به وجود آورد بر اثر تربیت آصف دوم به دست آورد
خلوت و گوشۂ درویشان چون گلزار بهشت اعلى و خدمت کردن به آنان مایه شکوه و حشمت است  
 گشودن گنج گوشه نشینی که در آن نوشته های بسیار شگفت و عجیبی هست به سبب نگاه پر مهر و بامحبت درویشان است  
 قصر بهشت که رضوان به نگاهبانی آن رفت چشم اندازی از باغ صفای خاطر درویشان است  
 در صحبت درویشان اکسیری است که از پرتو آن سکه قلب و سیاه چون زر خالص می شود 
 حرمت و شکوه درویشان دارای چنان جلال و عظمتی است که خورشید در برابر آن تاج بزرگی و غرور را قرار میدهد 
با گوش جان بشنو که دولت و اقبال درویشان تنها دولت و بختی است که از فتنه آسیب نیستی غمی ندارد 
 اگر چه پادشاهان قبله حاجت مردم نیازمند هستند اما همین نیز به سبب بندگی استان درویشان است 
دیدن چهره مطلوب که پادشاهان با دعا خواستار آنند جلوه‌گاهش آینه جمال درویشان است 
۔ اگر چه سرتاسر جهان را سپاه ظلم فرا گرفته است اما درویشان نیز از آغاز آفرینش تا به ابد فرصت دارند  
 ای مرد توانگر این همه غرور و تکبر نداشته باش زیرا که جان و مال تو در پناه توجه درویشان است  
 حتما خوانده ای که از غیرتمندی درویشان گنج قارون هنوز هم از قهر و غلبه خداوند به زمین فرو می رود  
 حافظ اگر زندگی جاودانه می خواهی بدان که سرچشمه این آب زندگانی خاک در خلوت درویشان است  
 من بنده عنایت و توجه آصف زمانه خود هستم زیرا که او به ظاهر خواجگی و وزارت دارد و در سیرت چون درویشان متواضع است
دل من خود به زلف تو مبتلا شده پس او را با ناز و غمزه ات بکش که سزاوار او همین است  
 اگر برآوردن آرزوی ما از دستت بر می آید فرصت را از دست مده که احسانی شایسته و درخور است  
 ای زیباروی شیرین دهان به جان تو سوگند که چون شمع آرزویم فنا و نیستی در شبهای تیره است  
 هنگامی که تصمیم به عشق ورزی گرفتی به تو گفتم ای بلبل این کار را مکن زیرا که گل تصمیم خود را گرفته است  
 بوی خوش گل را نیازی به مشک چین و چگل نیست زیرا نافههای خوشبویی در زیر قبای خویشتن دارد 
 به نیازمندی به در خانه صاحبان بی انصاف دنیا مرو زیرا که گنج سلامتی تو در خانه خودت است 
 حافظ با آنکه در طريقه عشقبازی سوخت و فنا شد اما هنوز هم بر سر عهد و پیمان اولیه خود است
لب یار من لعل أبداری است که به خون تشنه است و کار من نیز جان دادن در راه دیدن اوست 
 هر کس که دل بردن بار از من را دید و مرا منع کرد از چشم سیاه یار و مژگان بلندش باید شرمسار باشد  
 ای ساربان از این دروازه خارج مشو زیرا کوی یار من خود شاهراهی است که منزلگاه معشوق من است  
 من غلام بخت و اقبال بلند خود هستم زیرا که در این زمانه قحط وفا به عهد عشق آن زیباروی سرمست خریدار شده است 
 صندوقچه عطر گل و زلف عبيرافشان یار بخشش شمه ای کوچک از بوی خوش یار عطر فروش من است 
ای باغبان مرا همچون نسیم از درگاه خود مران زیرا که آب بوستان تو از اشک چون شکوفه انار سرخ من است  
 چشمان مست او که درمانگر دل بیمار من است علاجم را شربت قند و گلاب از لب یار دانست 
 آنکسی که نکته های نغز را به حافظ آموخت تا در غزل به کار برد یار شیرین سخن و سخنان نغز گوینده من است
زمانی طولانی است که عشق زیبارویان مذهب و آیین من و اندوه این کار باعث شادی دل افسرده من است  
 برای دیدن تو چشمانی لازم است که جان را بنگرد و این مرتبه والا کجا در حد چشمان دنیابین من است  
 با من یار باش زیرا که آرایش آسمان از چهره چون ماه تر و زینت دنيا نیز از اشک تابناک چون خوشه پروین من است  
 از آن زمان که عشق تو به من سخن گفتن را آموخت ورد زبان مردم تحسین و مدح گفتن از من است 
 خداوندا دولت فقر و قناعت را به من ببخش زیرا این کرامت باعث شکوه و والایی مقام من است 
 به واعظی که با شحنه شهر آشناست بگو که به بزرگی خود و آشنایی ات مناز زیرا که دل مسکین من سرای سلطان هستی است  
۔ خداوندا این قبله گاه مقصود تماشای چه کسی است که در راه دیدن او خار مغیلان برای من چون گل و نسرين است 
حافظ دیگر از شکوه و حشمت خسرو پرویز داستان مپرداز زیرا که لب او نوشنده ته جرعه پادشاه شیرین حرکات من است
گوش میکده را خانقاه خود ساخته ام و هر سحرگاه پیر میخانه را دعا میکنم  
 اگر نغمه صبحگاهی چنگ به گوشم نمی رسد چه اهمیتی دارد زیرا که ترانه سحری من ناله عذرخواه من شده است 
 خدا را شکر که من از ثروت پادشاهی و فقر گدایی آسوده ام زیرا که در حقیقت من گدای خاکسار درگاه حق هستم 
 مقصود من از رفتن به مسجد با مبخانه دیدار و رسیدن به شماست و در این ادعا خدا شاهد و گواه من است که خیال دیگری ندارم 
جز آنکه با تیغ مرگ خیمه هستی خود را برکنم چاره ای ندارم چرا که از آستان نیکبختی گریختن آئین و شیوه من نیست  
 از زمانی که من بر این استان سر نهادم جایگاه من بالاتر از سریر خورشید است 
 حافظ اگر چه انجام گناه در اختیار ما به خواست ما نبود اما تو شرط ادب را فرو مگذار و بگو که این گناه از من است
مردمک دید من از شدت گریه به خون نشسته است بنگر که در جهت طلب تو حال سایر مردم چگونه است  
 به یاد لعل لب تو و چشمان مست و چون شرابت آن می سرخی که میخورم و چون خون است از ساغر غم توست  
 اگر چهره روشن چون آفتاب تو از مشرق سر بر آورد بخت و طالعم خجسته و فرخنده خواهد بود  
 سخن و کلام فرهاد همیشه از لب شیرین حکایت کردن است و قرارگاه دل شیدای مجنون زلف پرچین و شکن لیلی است  
 از من دلجویی کن زیرا که قامت تو چون سرو دلجوست و سخن بگو زیرا کلامت لطیف و موزون است 
ای ساقی باده را در مجلس بگردان و به جان ما آسایش برسان زیرا که رنجیده خاطری من از ستم گردش روزگار است 
 از زمانی که فرزند عزیزم از جلو چشمانم رفت از برو دامنم سیل اشک چون رود جیحون روان است 
چگونه دل ناشادم به اختیار خودم شاد شود در حالی که هیچ اختباری از خود ندارم 
 حافظ به سبب از خود بی خبری بار را می طلبد و همچون گدایی است که گنج قارون را می طلبد و می خواهد
چین و شکن گیسوی تو دام کافر و دیندار شده و تازه این اندکی از هنرنمایی او است  
 چهره نیکوی تو معجزه زیبایی است اما سخن و داستان ناز و کرشمه تو خود سحری آشکار است  
 از تیر چشمان گستاخ تو چگونه می توان جان به در برد در حالی که همیشه با کمان ابرویت در کمین است  
 صد آفرین بر آن چشمان سیاهی باد که در شیوه عاشق کشی سحرآفرین و جادوساز است 
در یافتن علم اختر عشق چه علم شگفتی است که سپهر هشتم با آن همه بلندی اش گویا طبقه هفتم زمین است 
 تو تصور می کنی که غیبت کننده و بدگو رفت و جان به سلامت برد نه بلکه حسابرسی به اعمال او باکرام الكاتبين است 
۔ حافظ از فتنه زلف او ایمن مشر زیرا که او دل را برده و اکنون در حال دین بردن تو است
دلم خانه عشق و محبت او و چشمانم آینه دار چهره و رخساره اوست  
 من که سرم را زیر بار منت این جهان و آن جهان پایین نمی آورم گردنم زیر بار منت اوست  
 تو با درخت طوبا در بهشت دل خوش باش و ما با قامت بلند یار خوشیم زیرا هر کس به اندازه همت خود می اندیشد  
 اگر من گناهکار و آلوده دامنم تعجبی نیست زیرا که تمامی دنیا شاهدان پاکدامنی او هستند 
 من در آن سراپرده ای که نسیم صبحگاهی حاجب حریم با حرمت وی است به حساب نمی آیم 
 نظرگاه چشمان من لحظه ای خالی از خیال یاد او نباشد زیرا که این گوشه خلوت سرای اوست  
 هر گل تازه ای که چمن را می آراید زیبایی اش بر اثر تأثیر رنگ و بوی هم صحبتی با اوست 
دیگر زمانه مجنون گذشته و اینک زمان شیفتگی ماست و نوبت هر کس مدتی کوتاه است  
 پادشاهی سرزمین عشق و گنج شادمانی و هر آنچه که دارم از مبارکی دعا و توجه اوست  
 اگر من و دلم فدای او شدیم باکی نیست زیرا غرض ما در این میان سلامت وجود اوست  
 فقر و تنگدستی ظاهری حافظ را نگاه مکن زیرا سینه ام خزانۂ محبت و عشق اوست
آن یار سبزه ای که تمام شیرینی دنیا را در چهره دارد دارای چشمانی چون می مست و لب خندان و دلی شاد است  
 اگرچه پادشاهان ملک دل شیرین دهنان هستند اما سلیمان زمانه اوست زیرا که نگین زیبایی در دست دارد 
 چهره زیبا و هنر کمال یافته و پاکدامنی از آن اوست پس به ناچار دعای پرهیزکاران در جهان را نیز همراه دارد  
 آن خال سیاهی که بر آن چهره گندمگون و سبزۂ یار است از همان دانه گندمی است که موجب فریفتگی حضرت آدم شد 
یارم قصد سفر کرده است ای یاران به خاطر خدا بگویید چه کنم زیرا که مرهم این دل مجروحم همراه اوست  
 با چه کسی می توانم این نکته را بگویم که بار سنگدل من مرا کشت در حالی که نفس حیات بخش عیسی بن مریم با اوست  
۔ حافظ از ایمان آورندگان واقعی عشق است پس او را محترم بدارید زیرا که عفو و بخشایش روحهای گرامی بسیاری با اوست
ما سر هواداری خود را بر آستان درگاه دوست قرار داده ایم و در این راه هر چه بر سر ما می رود عین خواست اوست  
 اگر چه از ماه و خورشید آینه ساخته و در برابر چهره دوست قرار دادم اما هرگز چهره ای همانند او ندیدم  
 باد صبا چگونه می تواند از دل تنگ ما سخن بگوید در حالی که دلم چون برگهای غنچه تو در تو و پیچیده است  
 تنها من نیستم که در این خرابات قلندر کش می می نوشم چه بسا سرهای زیادی که در کارگاه هستی چون سبو است و در معرض سنگ حادثه 
مگر تو بر گیسوی خوشبوی خود شانه زده ای که باید عطرافشان شده و خاک عنبربو 
 تمامی برگهای گلی که در چمن است نثار پای تو و هر آنچه درخت سرو روئیده بر لب جویبار است فدای قامت و بالای تو باد  
در جایی که در وصف شوق تو زبان گویای من نالان و خاموش است چه محلی دارد قلم یاوه سرایی که زبانش را بریده اند 
 عکس چهره تو در دلم پیدا شد پس به مراد دل خود خواهم رسید زیرا که فال نیکو زدن حال خوش در پی خواهد داشت  
 تنها در این زمان نیست که دل حافظ در آتش عشق و شوق است زیرا که سوخته دل از روز ازل همچون لاله خودرو همه جا هست
از درگاه دوست انتظار بخشش دارم زیرا گناهی مرتکب شده ام و همه امیدم غفران و عفو اوست  
 میدانم که او از گناه من خواهد گذشت زیرا گرچه او زیبارو چون پری است اما چون فرشته مهربان است  
 ما آنقدر گریستیم که هر کس از کنار ما می گذشت می گفت این دیگر چه جویباری است  
 دهانت آنقدر کوچک است که از و هیچ نشانی نمی بینم و کمرت نیز چون مو باریک است اما نمی دانم این دیگر چه مویی است 
 از نقش خیال او در تعجبم که چگونه از چشمانم نرفت در حالی که همیشه در حال شستشو است 
گیسوی تو بی هیچ سخنی دل مرا به سوی خود می کشد چه کسی مجال گفتگو با زلف دلربای تو را دارد  
 اگر چه عمری طولانی بوی گیسوی تو به مشام من رسیده اما هنوز هم در مشام من از آن بو باقی است 
حافظ این پریشان حالی تو نیکو نیست اما در صورتی که پریشان زلف یار هستی نیکو و پسندیده است
آن قاصد خجسته ای که از سرزمین دوست به نزد من آمد از خط خوشبوی دوست دعایی برای حفظ جان من آورد  
زیبایی و شکوه یار را چه خوش نشان می دهد و چه زیبا از عزت و وقار دوست حکایت می کند  
 دل خود را به مژدگانی به دادم اما از اینکه این سکه تقلبی را به او هدیه کردم بسیار شرمگینم 
خدا را شکر که با یاری بخت مساعد و کارساز همه کار و بار دوست بر وفق مراد و مطلوب است 
 گردش آسمان و چرخش ماه از خود اختیاری ندارند و بر حسب امر دوست در گردش هستند 
اگر باد فتنه و آشوب هر دو عالم را بر هم زند همچنان چراغ چشمانمان را در راه انتظار دوست روشن نگاه می داریم  
 ای نسیم صبحگاهی از آن خاک خوشبختی که رهگذر دوست برده سرمه جواهرداری برای من بیاور 
ما همیشه سر نیاز بر آستانه عشق دوست نهاده ایم تا ببینیم چه کسی در کنار او به خواب خوش فرو می رود 
 اگر دشمن به جهت کین درباره حافظ بد بگوید هراسی نیست خدای را سپاس که در برابر دوست شرمسار نیستم
ای باد صبا اگر از سرزمین پار گذر کردی از گیسوی خوشبوی و عنبرین او بوی خوشی بیاور  
 قسم به جان دوست که اگر پیغامی از او برایم بیاوری برای شکرانه جان خود را نثار میکنم  
 اگر هم اجازه ورود به آن درگاه را نیافتی برای چشمان من غباری از در او بیاور 
 من فقیر و بی چیز و آرزوی رسیدن به او  هيهات مگر اینکه خیال روی او را در خواب ببینم 
 از حسرت قد و قامت چون صنوبر دوست دل همچون صنوبرم چون درخت بید می لرزد  
 اگر چه دوست برای ما ارزش و بهایی قائل نیست اما ما یک سر موی او را به دنیا نمی فروشیم  
 حال که حافظ مسکین بنده و چاکر دوست است چه می شود اگر که او دلش را از بند غم آزاد کند
ای قاصد عاشقان آفرین بر تو پیغام دوست را بده تا جانم را از سر میل و اشتیاق فدای نام او کنم  
 طوطی سخنگوی طبعم از عشق لب شکرین یار و چشمان چون بادامش چون بلبلی در قفس دیوانه و مجنون است  
 زلف او دام و خال صورتش دانه است و من به امید رسیدن به آن دانه و خال به دام زلف یار افتاده ام 
 هر کس که چون من در صبح ازل یک جرعه می عشق از ساغر دوست بنوشد تا روز رستاخیز سر از مستی برندارد 
 من بس می کنم و دیگر حتی اندکی از شرح شوق خود را بیان نمی کنم زیرا بیش از این دوست را با گفته خود به ستوه آوردن مایه‌ی رنجش خاطر او خواهد بود 
اگر می توانستم خاک راهی را که از قدوم مبارک دوست بزرگ داشته شده همچون سرمه به چشم می کشیدم  
 من به سوی وصال میل دارم و او به قصد فراق پس من آرزوی خود را فراموش می کنم تا آرزوی دوست به ثمر نشیند 
 حافظ در درد عشق او بسوز و با این درد بی درمان بساز زیرا که این درد بی آرام دوست درمانی ندارد
با آنکه چهره تو را کسی ندیده هزار نگاهبان داری و اگر چه هنوز چون غنچه نشکفته ای اما صد بلبل ترانه سرا داری  
 اگر من به سر کوی تو آمدم چندان عجیب نیست زیرا که در کوی تو هزاران آواره چون من وجود دارد  
 با عشق میان خانقاه و میکده تفاوتی نیست زیرا هر جا که باشد فروغ چهره محبوب هست  
 جایی که ظاهر صومعه را آراسته می کنند مطمئنا ناقوس صومعه کشیش و اسم چلیپا نیز بکار می برند 
 چه کسی عاشق شده است که معشوق به حال او نظر لطف نکرد ای خواجه بزرگوار دردی باید باشد تا طبیبی به درمان بپردازد 
حافظ این همه فغان و فریاد را بیهوده نمی کند زیرا این داستانی شگفت و سخنی عجیب است
اگر چه بیان هنر پیش یار هنرمند عین بی ادبی است اما زبانم در حالی خاموش است که سرشار از سخنان شیوا و رساست  
 فرشته چهره خود را پنهان کرده در حالی که شیطان در غمزه ناز است چشم از دیدن این حالت خیره ماند که این دیگر چه امر شگفتی است  
 در باغ این دنیا هیچ کس گل بی خار نچیده است بله فروغ و روشنایی محمدی و آتش خشم ابولهبی کنار هم قرار گرفته اند  
 از اینکه چرا زمانه نادان پرور است سؤال مکن زیرا که به مراد رساندن توسط او بی دلیل و بی علت و نااستوار است 
 ایوان بلند خانقاه و مهمانسرا را حتی به نیم جو هم نمی خرم زیرا که ایوان من سکوی میخانه است تالار من کنار باده خم بودن 
چهره زیبای شراب نور چشمان ماست که در پرده زجاجي و پرده عنبی قرار دارد  
ای بزرگوار من زمانی بسیار خردمند و ادب دان بودم و حال که مست و خراب شده ام صلاح من در بی خردی و بی ادبی است 
شراب برایم بیاور که من همچون حافظ همه پشتگر می‌ام به گریه سحر و دعای نیم شب است
از خوشگذرانی و همصحبتی با بار و باغ و بهار چه چیز خوشتر است ساتی کجاست و علت تأخیر او چیست  
 هر زمان خوشی را که به دست می آوری غنیمت شمار زیرا هیچ کس از پایان کار آگاه نیست  
 هوشیار باش که عمر ما به یک تار مو پیوسته است پس نگران حال خود باش و غم کم و بیش دنیا را مخور  
 معنی آب حیات و باغ بهشت جز کنار جویبار بودن و می خوشگوار نوشیدن چیست  
 آنگاه که زاهد خلوت نشین و مست خرابات هر دو از یک طایفه اند به ناز کدامیک دل بسپاریم اختیار ما در چیست  
ای مدعی از اسرار پشت پرده آفرینش چه کسی خبر دارد پس خاموش شو و بیهوده با فلک که پرده دار هستی است ستیزه مکن 
 اگر اشتباه با گناه بندگان بی اعتبار و از سر بی اختیاری باشد پس آمرزش و بخشایش پروردگار می تواند چه معنی ای داشته باشد 
 پارسا جرعه ای از آب کوثر خواست و حافظ پیاله‌ای شراب باید دید در این میان مشیت و خواست پروردگار چیست
ای بلبل عاشق اگر با من موافق و دوستی بنال زیرا که ما هر دو عاشقان بیچاره ای هستیم و کارمان نیز ناله و افسوس است  
 در آن سرزمینی که نسیمی از بوی خوش گیسوی یار می وزد نافه های تاتاری چگونه می تواند ادعایی کند  
 شراب بیاور تا جامه کبود رنگ ریا را با آن بشوئیم زیرا که از جامه غرور سرمستیم اما نام ما به هشیاری برده می شود  
۔ خیال رسیدن به سر زلف تو کار هر ناپخته ای نیست زیرا که به زیر زنجیر بلا رفتن شیوه عیاران و جوانمردان است 
 آن نکته نغز پنهانی که عشق به سبب او به وجود می آید لب لعل فام و خط سبز یار نیست  
 چهره زیبای یار تنها به چشم زیبا و زلف و رخساره و خال نیست هزاران نکته ظریف در کار عشق وجود دارد  
 وارستگان جهان معنی جامه ابریشمی آنکس که هنر و کمالی ندارند را حتی به نیم جو نیز نمی خرند 
رسیدن به درگاه تو کاری بس مشکل است بله بالا رفتن و بر شدن به آسمان جلالت تو سخت است  
 سحرگاه در خواب ناز و غمزه چشمت را دیدم چه نیک است مراحل خواب من که از بیداری بهتر است  
 حافظ با ناله هایت دلش را میازار و دیگر زاری را تمام کن زیرا که رستگاری ابدی تو در کم آزار رساندن است
خدایا این شمع روشنی بخش و محبوب زیبا از کدامين سر است و بپرسید این که جان ما را سوزانید محبوب و معشوق چه کسی است  
 او که اکنون دین و دلم را ویران و خراب کرده است در کنار که به خواب می رود و با چه کسی همخانه است  
 شراب سرخ لب یار  که هرگز از لب من دور مباد  شراب مستی بخش روان کیست و با چه کسی پیمان بسته که پیمانه ده او باشد  
 به خاطر خدا بپرسید که سعادت همصحبتی با آن شمعی که پرتوش نیکبختی است با اجازه کیست  
 همه او را می فریبند و معلوم نیست که دل نازک او به کدام انسانه و افسونی مایل است 
 خداوندا آن که چون شاه است و چهره ای تابان چون ماه و پیشانی پرفروغی چون زهره دارد در دانه چه کس و گوهر بی همتای کیست  
 من گفتم که دریغ از دل پریشان حافظ که بدون تو است و او در حالی که زیر لب می خندید گفت که او دیوانه چه کسی است
یار ماهرخسار من این هفته از پیشم رفت و به نظرم یکسال است حال جدایی و فراق تو نمی دانی چه حال سخت و مشکلی است  
 مردمک چشم من از لطافت بسیار چهره او عکس خود را بر آن دید و گمان کرد که خالی سیاه است 
 بار ما آنقدر جوان است که گویی از دهانش که چون شکر شیرین است شیر می چکد اما با این همه در عشوه و طنازی هر مژه او خود یک ناتل است 
 تو که به بخشش در تمام شهر مشهوری عجبا که در بخشش به غریبان به طور شگفت آوری سستی 
 من از این پس هیچ شائبه و شکی در جوهر فرد تجزیه ناپذیر ندارم زیرا که دهان تو در کوچکی خود دلیل خوبی است 
 به ما نوید دادند که به ما سری خواهی زد پس این نیت خیر خود را عوض مکن زیرا که تصمیم مبارکی است  
 حافظ  کوه اندوهی جدایی از تو را حافظ به هیچ حال نمی تواند بکشد زیرا که او خسته ای است که از شدت ناله و فغان تنش چون رشته های باریک درون نی سست است
کسی را نمی یابی که در آن گیسوان خم اندر خم گرفتار نباشد در رهگذر چه کسی دامی از عشق پهن نشده است  
وقتی که چشمان تو از خلوت نشینان دل می برد اگر ما با تو هستیم ما گناهی صورت نگرفته است  
 گویی چهره تو آینه لطف و هنر پروردگار است بدرستی که چنین است و در این سخن روی و ریایی نیست  
 آفرین بر چشمان تو که نرگس شیوه افسون و دلربایی را از آن می جوید گویی بیچاره از سر بی خرد خود خبری ندارد و در چشمانش حیایی دیده نمی شود و بی شرم است 
 بخاطر خدا گیسوان خود را پیراسته و کوتاه مکن زیرا شبی نیست که ما همراه باد صبا از عشق به گیسوانت فریاد و فغان نکنیم 
 ای شمع دل افروز بازگرد زیرا بدون دیدن چهره تو در بزم و مجلس هم‌پیاله‌گان هیچ نشانی از نور و صفا نمی یابی  
 غمخواری غریبان نشان یاد نیک است جانان من مگر در شهر شما چنین آئینی مرسوم نیست 
دیروز از کنارم می رفت که به او گفتم ای یار زیبای من به پیمان خود وفا کن او گفت ای بزرگوار تو در اشتباهی زیرا که در این زمانه وفایی وجود ندارد 
 اگر پیر مغان راهنمای من شد تفاوتی ندارد زیرا که هیچ سری را نمی یابی که در آن از اسرار الهی سری وجود نداشته باشد  
 اگر عاشق بار سرزنش را تحمل نکند چه می تواند بکند هیچ دلاوری در برابر تیر قضا و قدر سرنوشت سپری ندارد  
 جز گوشه ابروی تو در صومعه زاهد و در گوشه خلوت صوفی محرابی نمی توان یافت  
 ای کسی که به ریختن خون دل حافظ تصمیم گرفته ای مگر از غیرت و حمیت قرآن و خدا هراسی نداری
مردمک چشمان ما جز به چهره ات به جایی دیگر نمی نگرد و دل عاشق و سودایی ما جز نام تو را ذکر نمی کند  
 اشک من برای طواف استان و حریم تو احرام می پوشد هر چند که بواسطه خون دل مجروح خود پاک و طاهر نیست 
 اگر پرنده سدرة المنتهى به جستجوی تو پرواز نکند همچون مرغان وحشی اسیر دام و قفس باشد  
 اگر عاشق مسکین و بیچاره دل ناچیز و ناسره خود را نثار کرد بر او خرده مگیر زیرا که به نثار سیم و زر خالص توانایی ندارد 
هر کس که در جستجوی تو همتش اندک نباشد بالاخره به وصال قامت بلند تو خواهد رسید 
هرگز از روانبخشی و زنده کردن مردگان توسط حضرت عیسی سخن نمی گویم زیرا که در حیات بخشی چون لبان تر ماهرانه رفتار نمی کند 
 من که با وجود آتش عشق تو در دلم آهی سوزناک هم نمیکشم چگونه توانم بگویم که در برابر داغ عشقت دلم شکیبا نیست 
همان روز اولی که تو را دیدم با خود گفتم که پریشانی سلسله عاشقان تو پایانی ندارد  
 دل حافظ تنها در آرزوی وصال تو نیست چه کسی را می یابی که در خاطر او قصد وصال تو نباشد
پارسایی که ظاهر ریاکارانه را می پرستد از حال ما آگاهی ندارد و از وی بابت آنچه درباره ما می گوید نباید ناخوشدل شد  
 هر چه که در مسير آئين درویشی برای رهرو پیش آید خیر اوست در راه راست معرفت ای دل کسی راه را گم نخواهد کرد  
 تا ببینیم که چه بازی صورت می گیرد پیاده شطرنج خود را جلو می فرستیم در عرصه شطرنج وارستگان جایی برای بازی شاه نیست 
 این آسمان به ظاهر ساده ولی پرنقش و نگار و بلند چیست که هیچ دانایی در جهان به راز آن آگاه نیست 
 پروردگارا این چه بی نیازی و چه حکمت استواری است که با این همه زخم و جراحت فرصت یک آه کشیدن هم نداریم 
رئیس دیوان ما انگار از حساب و کتاب چیزی نمی داند زیرا در بالای طغرای او نشان حسبة لله  دیده نمی شود  
 به هر کس که می خواهد بیاید بگو بیاید و هر چه را که می خواهد بگوید زیرا این درگاه به غرور و ناز و پرده دار و دربان نیازی ندارد 
رفتن به در میخانه کار یکدلان و رندان است و آنانکه کرامت نفس خود را فروخته اند راهی به کوی می فروشان معرفت ندارند  
 هر کاستی به سبب اندام نامتناسب و ناموزون ماست وگرنه خلعت تو بر قامت هيچ کس کوتاه نیست  
 من بنده و غلام مرشد میخانه هستم که لطف او همیشگی است وگرنه لطف شیخ دین و زاهد ریایی گاه هست و گاه نیست  
 اگر حافظ در صدر و بالای مجلس نمی نشیند به سبب بلند نظری اوست آری عاشق دردی آشام به مال و مقام دل نبسته است
راه عشق راهی است که هیچ پایانی ندارد و در این راه عاشقان جز آنکه از جان بگذرند چاره ای ندارند  
 آن لحظه که دل به عشق بسپاری لحظه ای خوش است و این را بدان که در کار خیر نیازی به استخاره نیست  
 ما را از نهی خرد مترسان و شراب بیاور زیرا شحنه عقل در سرزمین دل ما اصلا کارهای نیست  
 از چشم مست خود بپرس که چه کسی ما را می کشد ای عزیز من قتل من گناه بخت و اقبالم نیست 
 او را تنها می توان چون هلالی باریک با چشم پاک دید زیرا هر چشمی شایستگی دیدار آن محبوب چون ماه را ندارد  
 شیوه رندی و وارستگی را غنیمت بدان زیرا که طریق آن چون راه رسیدن به گنج برای همه کس آشکار نیست  
 گریه حافظ به هیچ وجه بر تو اثر نکرد از آن دل تو در تعجبم که در سختی کمتر از سنگ خارا نیست
هر چشمی به واسطه پرتو نور تو روشن است و هر دیده ای سپاسگزار غبار درگاه تو است  
 صاحبدلان تنها می توانند به چهره تو بنگرند آری راز نهان گیسوی تو در هر سری هست  
 اگر اشک سخن چین و پرده در من چون خون سرخ شد عجیب نیست زیرا هر کس که پرده دری کند از کار خویش شرمسار می شود  
 برای آنکه از نسیم گردی بر دامن یار ننشیند در هر گذری از دیدگانم سیل اشک می ریزد 
 برای آنکه از گیسوی سیاه تو هر جا سخن نگویند من هیچ سحرگاهی با باد صبا گفتگو نمی کنم 
 تنها من از این بخت شوریده ام در رنج هستم وگرنه همه کس از توجه تو بهره مند هستند  
 ای چشمه زندگانی از شرم لبان شیرین تو تمام شهد و شکرها غرفه در عرق شرم و خجالت هستند 
 از پرده برون افتادن رازها مصلحت و جایز نیست وگرنه در مجلس وارستگان هیچ خبری پنهان نیست  
 در صحرای عشق تو شیر چون روباهی ضعیف می گردد آه از طریق عشق که در آن هر خطری وجود دارد  
 اشک چشمم که سپاسگزار خاک در تو است و خاک تمام درگاه زیر بار منت بسیار او است 
 از وجود من تنها نام و نشان اندکی مانده است وگرنه از هر ضعف و ناتوانی در آن نشانی می توانی بیایی  
 جز آنکه حافظ از تو ناخشنود است هر کمالی که هست در وجود تو است
۔ نتیجه و محصول کارخانه هستی اعتباری ندارد پس باده بیاور زیرا مال دنیا بی اعتبار است  
 غرض اصلی از داشتن دل و جان افتخار هم صحبتی بایار است مقصود همین است وگرنه دل و جان ارزشی ندارد 
 ای سرو خوشخرام برای آرمیدن زیر سایه منت سدرة المنتهى و درخت طوبا را مکش زیرا اگر نیک بنگری چندان ارزشی ندارد  
 دولت و ناز و نعمت زمانی ارزش دارد که بی خون دل خوردن به دست آید وگرنه حتی بهشت نیز با کاو کوشش زیاد ارزشی ندارد 
 در این مدت کوتاهی که در مرحله زندگی ات فرصت داری به خوشی زندگی کن زیرا فرصت تو کم است 
 ما بر کنار دریای نیستی منتظر هستیم پس ای ساقی وقت را غنیمت بدان زیرا از لب تا دهان راه زیادی نیست  
 ای زاهد از بازی غیرت خداوند خود را ایمن مبين و هشیار باش که راه صومعه تا کوی مغان باده فروش بسیار کوتاه است 
 دردمندی من که سوخته عشقم و نحیف و لاغر گویا نیاز به این همه نوشتن و بیان ندارد 
 نام حافظ به نیکی نوشته شده است ولی در نزد وارستگان سود و زیان چندان اهمیتی ندارد
خماری آن چشمان فتنه انگیز تر و پیچ و تاب آن گیسوی پریشان تو بی دلیل نیست 
 هنوز بسیار خردسال بودی که من میگفتم این لب شکرین دور دهان نمکین تو بی دلیل نیست  
 عمرت طولانی باد زیرا که به درستی می دانم که تیر مژگان تو در کمان ابرو بی هدف نخواهد بود  
 ای دل تو به اندوه دوری و غم جدایی مبتلا هستی پس ناله و زاری تو بی دلیل نیست 
 دیشب نسیم از کوی یار به گلزار وزید ای گل این چاک گریبان تو بی‌سبب نیست 
 اگر چه دل درد عشق خود را از دیگران پنهان می سازد اما حافظ این چشمان گریان تو بی سبب نیست و رازت را فاش می کند
من پناهگاهی جز درگاه تو ندارم و سر من جز آستانه تو محل بازگشتی ندارد  
 آنگاه که دشمن شمشیر کشد من سپر را انداخته و تسلیم میشوم زیرا که شمشیر ما جز ناله و آه نیست  
 چرا از کوی شراب خانه روی بگردانم در حالی که بهتر از این در جهان رسم و شیوه ای نیست  
 اگر روزگار به خرمن عمر من آتش بزند هیچ اهمیت ندارد به او بگو بسوزاند زیرا عمر نزد من به اندازه پر کاهی ارزش ندارد 
 من بنده آن سرو بلند قامت با آن چشمان افسون‌کارش هستم که از سرمستی غرور به کسی توجه نمی کنند 
ای یار در پی آزار کسی مباش و هرچه دلت میخواهد انجام بده زیرا در مذهب ما جز مردم آزاری هیچ چیز گناه نیست  
ای پادشاه سرزمین زیبایی دوال لگام را باز پس کش زیرا که بر سر هر راهی دادخواه و ستمدیده ای هست 
اینگونه که من از همه جهت بر سر راه خود دام می بینم بهتر از آنکه زلفش مرا حمایت کند پناهگاهی نمی بینم  
 گنجینه دل حافظ را به هر زلف و خالی مده زیرا که چنین کارهایی دلبری در حد و اندازه هر زلف و خال سیاهی نیست
بلبلی گلبرگی خوش نقش در منقار داشت و با داشتن آن ساز و سامان باز ناله و زاری می کرد  
 به او گفتم در حالی که به وصال رسیده ای این فریاد و فغان از چیست گفت تابش فروغ معشوق ما را به این کار مجبور کرد  
 اگر محبوب کنار ما ننشست جای شکایت نیست زیرا او پادشاهی کامران است که از گدایی چون من ننگ دارد 
 چه ما نیاز خود را اعلام کنیم و چه ناز کنیم در زیبایی دوست تأثیری نمی گذارد خوشا به حال کسی که از خوبرویان بختی کامروا داشت 
 برخیز تا بر خامه نقاش آفرینش جان خود را نثار کنیم زیرا که او این همه نقشهای نو را با حرکت پرگار خویش به وجود آورد 
اگر سالک راه عشقی از رسوایی مهراس زیرا شیخ صنعان خرقه خود را به گرو در خانه باده فروش گذاشت  
 حال و روز آن درویش شیرینکار خوش باد که در مراحل مختلف سیر و سلوک ذکر تسبيح فرشتگان را در میان زنار پوشان بر لب داشت 
 چشم حافظ در زیر بام قصر آن فرشته صفت چون بهشتهایی بود که زیر آنها رودهایی جاری است
دیدی که محبوبم جز ستم و ظلم هدف دیگری نداشت پیمان را شکست و از غم ما هیچ هراسی به خود راه نداد  
 پروردگارا او را مؤاخذه مكن اگر چه او دل چون کبوتر مرا به زیر پا نکند و کشت و حرمت صید حرم خود را نداشت  
 ستمی که بر من روا شد به سبب بخت و اقبالم است وگرنه بار هرگز راه و رسم لطف و بخشش را فرونگذاشت  
 با وجود این هر کسی که خواری و سرزنش یار را تحمل نکرد هر کجا که برود هیچ کس به او احترام نخواهد گذاشت  
 ای ساقی شراب بیاور و با نهی‌کننده بگو که ما را نهی از منکر نکند زیرا جمشید همچنین جامی نداشت 
 هر سالکی که به حریم آستان یار راه نیافت بیچاره ای است که وادی عشق را طی کرد اما به حرم راه نیافت 
 حافظ تو گوی شیوایی را بربای زیرا که مدعی ادعاگر هیچ هنری ندارد و از همه بدتر اینکه از بی هنری اش خبر ندارد
اکنون که از باغ نسیم بهشت می وزد چه خوش است همراهی من و باده روح نواز و بار سیاه چشم زیبایم  
اکنون گدا نیز می تواند ادعای پادشاهی داشته باشد زیرا که سایه ابر سراپرده اوست و کنار کشتزار مجلس او  
 چمن با ما از اردیبهشت سخن می گوید آنکس که نسیه را خرید و بهشت نقد را فرو گذاشت خردمند نیست  
 ملک دل را با نوشیدن شراب آباد کن زیرا که این جهان ویران بر این تصمیم است که از خاک پیکر ما خشت بزند 
 از دشمن وفا به عهد و پیمان مخواه زیرا که شمع صومعه ای که به واسطه چراغ کنشت روشن شود پرتوی ندارد 
 من مست را به گناهکاری و روسیاهی سرزنش مکن چه کسی بر این راز واقف است که سرنوشت چه تقدیری برایش نوشته است  
 در تشییع جنازه حافظ از مشایعت دریغ مکن زیرا که اگر چه غرق گناه است اما به بهشت خواهد رفت
ای پارسای نیک نهاد بر وارستگان عیب مگیر زیرا گناه هیچ کس را برای تو نخواهند نوشت  
 من اگر نیک و خوبم با بدنهاد و ناپاک تو برو به اعمال خود برس زیرا که هر کس در پایان همان چیزی را درو می کند که کاشته است  
 همه چه هشیار و آگاه باشند و چه ناهشیار و مست خواهان محبوب یکتا هستند پس با این حساب همه جا چه مسجد چه کنشت خانه عشق و سرای محبت است  
 من سر تسلیم خود را بر خشت در میکده ها فرود می آورم اگر مدعی این سخن مرا درک نکند بدان که مغزش با خشت یکی است 
 مرا از لطف دیرینه خداوند ناامید مکن زیرا تو میدانی که در پشت پرده چه کسی نیکوکار است و چه کسی بدکار 
 تنها من نیستم که از پردۂ عصمت بیرون افتادم بلکه پدرم نیز بهشت را ترک کرد و از دست داد 
 حافظ اگر هنگام مرگ هم ساغری باده معرفت به دست آری و بنوشی تو را یکسره از میخانه دنیا به بهشت خواهند برد
هنگام سحر بلبل با گل تازه شکفته گفت که دیگر ناز نکن زیرا که گلهای بسیاری چون تو در این باغ شکفته است  
 گل خندید و گفت که از این سخن حقیقی تو ما نمی رنجیم اما هیچ عاشقی به معشوق خود سخن تلخ نمی گوید  
 اگر آرزو داری که از ساغر گهرنشان باده سرخ معرفت بنوشی چه بسا که باید اشک های چون در خود را با سر مژگان به رشته درآوری 
 هر کس که خاک در میخانه را با چهره خود پاک نکرد تا ابد شمیم عشق را نخواهد شنید 
دیشب که به سبب لطافت هوا گیسوی سنبل با نسیم سحر آشفته می شد و من در گلزار ارم بودم 
گفتم ای باد تو که مسند سلیمانی جام جهان بینت کجاست و او گفت افسوس که بخت بیدار او به خواب ابدی رفته است 
سخن عشق نباید که بر زبان آید پس ای ساقی می بده و این گفتگو را کوتاه کن 
عقل و خرد و صبوری حافظ در اشک غرق شد او چه می تواند بکند در حالی که نمی تواند سوز غم عشق را پنهان کند
آن شاهد زیبارویی که دیشب ما را ترک کرد چه خطایی از ما دید که به ناصواب تصمیم گرفت  
 از آن زمان که بارم که دیده جهان بین من است از برابر چشمانم دور شد هیچ کس آگاه نیست که از چشمانم چه اشکهایی ریخته شد  
 دیشب از سوز درون شمع آنقدر دود به هوا برنخاست که از سوز جگر ما به سر ما رفت  
 در هجران چهره تو هر لحظه از گوشه چشم من سیلاب اشک روان شد و تندباد محنت به وجود آمد 
 آنگاه که اندوه جدایی به ما رسید از پا افتادیم و آنگاه که دارو را از دست دادیم از رنج بیماری مردیم  
 دل گفت که با دعا کردن می توانی به وصالش برسی به همین سبب است که تمام عمرم به دعا کردن می گذرد  
 حال که قبله گاه اینجا نیست برای چه احرام ببندیم و حال که از مروه عاشقان صفا و صمیمیت رفته است برای چه تلاش کنیم 
دیروز که طبیب مرا دید از سر افسوس گفت که دریغ است از درد تو که از میزان شفا گذشته است  
 ای دوست گامی پیش نه و حال حافظ را پیش از آنکه بگویند که از دنیا رفت جویا شو
اگر زلف سیاه تو گناهی مرتکب شد و اگر از خال سیاه چهره ات به ما ستمی شد چیزی نیست و کیفر ندارد 
 اگر صاعقه عشق بر خرمن هستی پشمینه پوشی بزند و او را بسوزاند جای شکوه نیست و ستم پادشاهی کامران بر گدایی مفلس چیزی نیست  
 در آئین درویشی رنجیده خاطر شدن جای ندارد پس می بیاور زیرا هر کدورتی را که میان یاران ببینی از میان برخیزد  
 در آئین عشق‌ورزی ای دل باید که تحمل داشته باشی و استقامت کنی اگر دلتنگی بوجود آمده دیگر تمام شده و اگر بار گناهی مرتکب شده باید فراموش کرد 
 اگر دلی از کرشمه و ناز دلدارش اندوهگین شد دیگر شد و اگر میان دو دلدار و دلداده اشتباهی صورت گرفته دیگر گذشته است 
 اگر چه سخن چینان باعث کدورت و دلتنگی شده اند اما در میان دوستان چنانچه کلام ناپسندی رد و بدل شد اهمیتی ندارد 
 ای نصیحتگو اگر حافظ از خانقاه رفت بر او خرده مگیر چگونه می توانی پای آزاده ای را ببندی اگر بجایی می رود جای سرزنش چیست
ساقی ساغری شراب بیاور که ماه رمضان رفت و قدح شراب بده که زمان شهرت و آوازه ریاکاران گذشت  
 عمر عزیزمان سپری شد بیا عمری را که بی وجود مینا و می گذشت تلافی کنیم  
 مرا آنچنان مست کن که از مستی ندانم که در عالم خیال چه کسی آمد و چه کسی رفت  
 در آرزوی آنکه یک جرعه از جام محبت تو به ما رسد در سکوی میخانه هر صبح و شام برای سلامتی ات دعا میکنم 
دل من مرده بود اما همین که بویی از نسیم باده اش به مشام رفت زندگی دوباره یافتم  
 زاهد ریایی به سبب غرورش راه زندگی را به سلامت طی نکرد اما قلندر وارسته به سبب نیاز واقعیاش به بهشت جاودان رفت 
 آن نقدینه دلی که داشتم صرف خریدن شراب بود این نقد ناخالص و  تقلبی بود به همین سبب در کار حرام صرف شد 
 تا کی می توان همچون عود در گرمای توبه سوخت پس می بده زیرا که عمر ما در این اندیشه ناپخته به باطل گذشت 
 دیگر به حافظ پند مده زیرا که گمگشته ای که باده خالص معرفت نوشیده باشد دیگر به راه اصلی دست نخواهد یافت
از لب لعل یار شربتی نچشیدیم و چهره زیبای چون ماه او را سیر ندیدیم که رفت  
 گویا او از هم‌صحبتی با ما سخت به تنگ آمده بود که بار سفر را بست و ما به گرد او نرسیدیم و رفت 
 ما برای نصر او سورة فاتحه و دعای حرز یمانی خواندیم و به دنبالش سورۂ اخلاص را دیدیم اما باز هم او رفت  
 ما را فریب دادند که از کنار ما میگذری دیدی که ما چگونه این فریب را پذیرفتیم اما او رفت 
یار خرامان به چمن زیبایی و لطافت پا نهاد و ما در گلستان وصال او نرمک نرمک گام ننهادیم و او رفت 
 تمام شب را چون حافظ ناله و افغان کردیم که ای افسوس که ما فرصت وداع نیافتیم و او رفت
ساقی بیا زیرا که معشوق پرده از چهره انداخت و چراغ محفل خلوت نشینان را روشن کرد  
 آن چهره فروزان دوباره افروخته تر شد و پیر کهنسال دوباره جوانی را از سر گرفت  
 عشق چنان کرشمه و ناز کرد که فتوی دهنده نیز گمراه شد و دوست چنان لطفی نمود که دشمن از ما پرهیز کرد 
 امان از آن کلام شیرین فسون‌کارت که گویی دهان چون پسته تو کلام را با شکر آمیخت 
آن بار اندوهی که خاطر ما را افسرده کرده بود خداوند عیسی دمی فرستاد و آن بار غم را از دل ما برداشت 
 هر بلند بالایی که غرور زیبایی به ماه و خورشید می فروخت هنگامی که تو آمدی خجل شد و دنبال کار دیگری رفت  
 از قصه عشق در هفت گنبد آسمان صدا پیچیده است اما کوته نظر نادان این قصه و سخن را ناچیز دانست 
 حافظ تو این سخن سرابی را از چه کسی آموخته ای که از اقبال بلند تو سخنت را چون دعایی در میان انگشتر طلا قرار داد
زیبایی تو همراه با نمکین بودن چهره ات سراسر گیتی را گرفت بله با اتحاد می توان جهان را تسخیر کرد  
 شمع می خواست تا راز خلوت نشینان را فاش کند سپاس خدای را که راز دلش با زبانش گره خورد 
 از این سوز نهان عشق که در سینه من جای دارد خورشید به مانند شعله ای ناچیز است که در آسمان جای گرفته است  
 گل می خواست که از خود دم زده و بگوید که همرنگ و هم بوی دوست است اما باد صبا از غیرت خود او را ناگزیر خاموش کرد 
 من چون پرگاری آسوده در کنار حرکت می کردم اما چرخ زمانه مرا چون نقطه مرکزی عاقبت محصور کرد 
 آن زمانی اشتیاق نوشیدن جامی باده خرمن هستی مرا که آتشی سرخ از پرتو چهره یار بر آن افتاد 
 از این آشوب‌هایی که این اواخر زمانه را در بر گرفته آنقدر آشفته ام که تصمیم دارم به کوی می فروشان رفته و گرد از آستین بیفشانم 
 می بنوش زیرا که هر کس عاقبت جهان را دیده از غم رها می شود و پیمانه گرانسنگ باده را در دست می گیرد 
 بر گلبرگهای گل با خون شقایق چنین نوشته اند که هر کس که کار آزموده شد باده ارغوانی می نوشد  
 حافظ حال که از شعر تو لطافت می تراود حسود چگونه می تواند بر آن خرده بگیرد
از پیر کنعان يعقوب کلامی دلنشین شنیده ام که می گفت آنچه که جدایی از بار بر سر ما می آورد را نمی توان بیان کرد  
 داستان هراس انگیز روز قیامت که واعظ شهر گفت کنایه ناچیزی از روزگار جدایی است  
 من نشانی یار سفر کرده ام را دوباره از چه کسی بپرسم زیرا آنچه که نامه بر باد صبا گفت تماما سخنانی آشفته و پریشان بود  
 افسوس که آن یار زیبا‌روی نامهربان و مهر بریده من چه ساده و آسان تصمیم به ترک ه‌مصحبتی با یاران خود را گرفت 
من در این غم به مقام رضایت رسید دام و بعد از این ستم رقیب را شکر میکنم زیرا که دلم به رنج تو خو گرفته و از درمان صرف نظر کرده است 
کشاورز کهنسال گفت که تخم خوشدلی این است که غم قدیمی و کهنه خود را با خوردن شراب کهنه فراموش کنید  
 آرزوهای بیهوده در دل مپرور اگر چه روزگار به ظاهر بر وفق مراد باشد زیرا که این سخن را باد چون ضرب المثلی به حضرت سلیمان گفت 
 به فرصتی که آسمان در اختیارت می دهد فريفته مشو چه کسی به تو خبر داده که این پیر فلک از افسون و نیرنگ دست برداشته است  
 از چون و چرا سخن مگو زیرا که بنده نیکبخت کسی است که هر آنچه را که خداوند به او گفت قبول کرد  
 چه کسی گفته است که حافظ از اندیشه عشق تو رویگردان شده من که این را نگفته ام و حتما آن کسی که گفته بر من دروغ بسته است
پروردگارا کاری کن که بارم از سفر به سلامت بازگردد و مرا از سرزنش ملامتگران رها سازد 
 غبار راه بار سفر کرده ام را برایم بیاور بدت تا دیده جهان بینم را جایگاه اقامت آن خاک کنم  
 فریاد از این بخت که آن خال و خط و گیسو و چهره و رخسار و قامت یار راه را از همه سو بر من بستند 
 امروز که تو به من دسترسی داری به من لطفی کن زیرا فردا که بمیرم اشک پشیمانی سودی ندارد 
 تو که با نوشته ها و بیانت از عشق دم میزنی ما با تو حرفی نداریم برو به خیر و سلامت 
ای مسکین فقیر از زخم شمشیر دوستان ناله مکن زیرا آنان کسانی اند که پس از کشتن از کشته خویش تاوان و غرامت می طلبند  
 به دلق ریایی خود آتش بزن زیرا که خم ابروی ساقی کنج محراب عبادت را هم ویران می کند 
هرگز مباد که من از ستم تو ناله سر دهم زیرا که جور و ظلم خوبان همه لطف و بخشندگی است 
 حافظ گفتگو از گیسوی تو را کوتاه نمی کند چرا که این رشته تا روز رستاخیز پیوستگی دارد
ای پیغامبر باد صبا تو را به سرزمین سبا می فرستم ببین که تو را از اینجا به چه جای دوری می فرستم  
 دریغ است که پرنده ای چون تو در این سرای پر غم زندگی کند پس تو را از اینجا به آشیانه وفای محبوب می فرستم  
 در راه و مسیر عشق دوری و نزدیکی مهم نیست زیرا من تو را آشکارا می بینم و برایت دعا میکنم  
 هر صبح و شب کاروانی از دعای خیر هنگام وزیدن باد شمال و باد صبا برایت می فرستم 
 برای آنکه لشکر غم تو سرزمین دلم را خراب نکند جان گرامی ام را به گروگان به نزدت می فرستم  
 ای کسی که از برابر چشمان ما دور شدی و با دل همنشین گشتی تو را دعا می کنم و برایت درود و ستایش می فرستم  
 در چهره خود آفرینش خدا را تماشا کن چرا که چهره تو آیینه ای است که جلوه گاه یزدان است 
 برای آنکه نوازندگان تو را از شوق من آگاه کنند من ترانه و غزل را همراه ساز و آهنگ می فرستم  
 ساقی بیا و باده بیاور زیرا که آواز دهنده ای از غیب این مژده را به من داد که اگر درد را تحمل کنی برایت دوا می فرستم  
 حافظ ترانه محفل تو یاد آوری نیکو از تو است پس عجله به خرج بدهد زیرا که برایت اسب و قبا می فرستم تا آماده آمدن شوی
ای دور شده از برابر دیدگانم تو را به امان خدا میسپارم و اگرچه جانم را سوختی اما من از دل و جان تو را دوست دارم  
 تا زمانی که جامه مرگ نپوشیده و زیر خاک نروم باور نکن که دست از طلب تو بردارم  
 اگر محراب ابروی خود را به من نشان دهی تا سحرگاهان دست به دعا بر می دارم و بر گردنت حمایل می کنم  
 اگر باید به نزد هاروت بابلی بروم می روم و صد شیوه سحر و نیرنگ می آموزم تا تو را به نزد خود آورم 
 ای طبیب بی‌وفای دل آرزو دارم که پیش مرگت شوم پس از این بیمار سراغی بگیر زیرا چشم به راه توام 
صد چشمه اشک از دیدگانم روان کرده ام به آرزوی اینکه دانه مهر و محبت در دلت بکارم  
 من سپاسگزار خنجر ناز و غمزه یارم که بالاخره خون مرا ریخت و از غم عشق آسوده ام کرد 
 من همیشه می گریم و مقصودم از این گریه چون سیل کاشتن تخم محبت در دل تو است  
 از لطف و بخشش خود مرا اجازه ای فرما تا از سوز دلم لحظه به لحظه در پایت اشک از دیده ببارم  
 حافظ باده نوشی و شاهد بازی و بی قیدی درخور و شایسته تر نیست با اینهمه تمامی این کارها را انجام می دهی و باز تو را به خود وامی گذارم
ای فرمانروای دل من چه زیبا راه می روی که قربان سراپايت شوم و چه با ناز روان می شوی که پیش قامت موزونت جان بدهم  
 تو پرسیدی که چه زمانی زیر قدم من جان می سپاری چرا عجله میکنی تقاضای تو مطلوب است پس پیش از تقاضایت برایت می میرم  
 من عاشقی خمار آلوده و دور از پارم معشوق و ساقی من کجاست بگو که با ناز بیاید تا در پیش قامت بلند بالایش بمیرم  
 به آنکسی که عمری را از عشق او بیمارم بگوید که نگاهی به من اندازد تا پیش چشمان شهلایش بمیرم 
گفته ای که لب چون یاقوتم هم درد می بخشد و هم دوا من گاه برای دردت و گاه برای مداوایت می میرم 
 چه زیبا و با ناز راه می روی چشم بد از تو دور باد من در سر این خیال را می پرورانم که در قدمت جان بسپارم 
 اگر چه حافظ در خلوت وصال تو راهی ندارد اما ای کسی که همه جایت دلپذیر است پیش تمام وجود تو جان نثار میکنم
این چه مهربانی عظیمی بود که ناگهان تراوش قلم تو حق بندگی ما را به پیشگاه سخاوت تر عرضه کرد 
 جواب سلام مرا با نوک قلمت نوشته ای ای کسی که کارگاه زمانه بی نام و نشانت مباد 
 من عاشق نمی گویم که به اشتباه از من یاد کردی زیرا که نمی توان اشتباه را از قلم تو به حساب عقل و خرد گذاشت  
 به شکرانه این توفیق و اقبال که بخت جاودانه تو را عزیز و محترم شمرد مرا خوار مگردان 
 بیا که می خواهم با سر زلفت پیمان ببندم که اگر سرم هم برود آن را از زیر پایت برندارم 
 بالاخره زمانی از حال دل ما آگاهی می یابی اما آن وقت زمانی است که دیگر لاله از خاک کشتگان غم عشق تو می روید 
 آنگاه که آب حیات را از جام جمشید به تو می دهند جان تشنه ما را نیز با جرعه ای سیراب کن 
ای باد صبای عیسی نفس اوقاتت همیشه خوش باد زیرا که جان خسته و ناتوان حافظ با نفس تو زنده و سرحال گشت
از آن یار دلنواز سپاسی دارم همراه با شکایت تو اگر نکته عشق را می دانی این حکایت را خوب بشنو 
 هر خدمتی که به جانان کردم نه مزد گرفتم و نه منتی گذاشتم اما خدایا هیچ کس را سرور بی توجهی نصیحت مکن  
 به وارستگان تشنه لب کسی جرعه ای آب نداد گویا قدر دانندگان از این سرزمین رفته اند  
 ای دل در زلف چون کمند یار مپیچ زیرا در آنجا سرهای بریده بسیاری را بینی که گناه و جنایت مرتکب نشده‌اند 
 چشمت با غمزه هایش خون ما را خورد و تو این کار را می پسندی ای جان من شایسته نیست که از قاتل خونریز حمایت کنی 
 در این شب تاریک هجران راه مقصود و وصال را گم کرده ام ای ستاره هدایتگر تو از گوشهای بیرون بیا و مرا راهنمایی کن  
 از هر سویی که رفتم تنها بر وحشتم افزوده شد امان از این بیابان و این راه بی سرانجام 
ای آفتاب زیبارویان وجودم از عشق در جوشش است ساعتی حمایتم کن و مرا در سایه خود پناه بده  
 چگونه می توان برای این راه پایانی متصور شد زیرا که در همین ابتدای راه بیش از صد هزار منزل وجود دارد  
 هر چند که آبرویم را بردی اما از درت رویگردان نخواهم شد جور از دوست دلپذیر تر از رعایت دشمن است 
 باید عشق به فریادت برسد اگر بتوانی همچون حافظ قرآن را با چهارده روایت از حفظ بخوانی
نسیم خوشبوی گیسوان مجعدت هر لحظه مرا مست میکند و افسون چشمان فریبکارت هر لحظه مرا ویران و از خود بیخود می سازد 
 پس از این همه صبوری خدایا می توان شبی را دید که شمع دیده خود را در محراب ابروی تو روشن کنیم  
 سیاهی صفحه چشم خود را از آن رو گرامی می دارم که جانم نسخه ای از نقش خال سیاه تو است 
 تو اگر می خواهی که دنیا را تا جاودانه همیشه آراسته نگاه داری به باد صبا بگو بیاید و روبند را از چهره ات بردارد 
 اگر می خواهی که آئین نابودی را در دنیا از بین ببری موهایت را افشان کن تا از سر هر موی آن هزاران جان فرو ریزد 
 من و باد صبا هر دو مسکین و سرگردان و بی حاصل هستیم من از جادوی چشم مست و خمار تو و باد صبا از بوی خوش گیسویت  
 آفرین بر همت حافظ باد که از دنیا و آخرت هیچ چیز به نظرش نمی آید مگر خاک سر کوی تو
به دادم برسید که دردم درمانی ندارد و فراق و دوری ام پایانی  
 دل و دین ما را برده اند و قصد کشتن ما را کرده اند از ستم نیکان و خوبان به دادم برسید  
 به فریادم برسید که این دلستانندگان بوسه می دهند و به ازای آن جان را طلب می کنند  
 به فریادم برسید که این سیاه‌دلان خون ما را ریختند ای مسلمانان علاج این کار چیست  
 به فریادم برسید که اینک همچون حافظ شبانه روز بی تاب شدم و همیشه در تب و تاب و گریانم
تو بر سر زیبارویان کشور چون تاجی قرار گرفته ای و اگر همه دلبران تاج زیبایی را به تو دهند سزاوار است  
 چشمان گستاخ تو ختا و حبشه را بر هم زده اند و ما چین و هند برای چین و شکن گیسویت باج و خراج داده اند  
 سپیدی چهره تو چون چهره خورشید روشن و تابناک است و سیاهی گیسوان مشکین تو چون تاریکی شب ظلمت است  
 دهان چون عسل تو به آب حیات رونق بخشیده و لب چون قندت رونق نبات مصر را شکسته است  
 من از درد عشق تو حقیقتا شفایی نمی یابم زیرا که ای جانان از سوی تو علاجی برای درد دل ما نمی رسد  
 چرا ای عزیز من دل مرا با بی رحمیات میشکنی این دل ضعيف من از شدت نازکی چون شیشه شده است  
 لب تو چون خضر است دهانت سرچشمه آب حیات قامت تو چون سرو و کمرت از نازکی و باریکی چون تار مویی و سینه ات از سپیدی چون عاج است 
 عشق پادشاهی چون تو در دل حافظ افتاده است ای کاش من کمترین ذرة غبار درگاه تو بود
اگر در آئین تو خون عاشق ریختن حلال و جایز است مصلحت و خیر همه ما همان است که خیر و نیکی تو است 
 سیاهی گیسوی مشکینت آفریننده تاریکی است و سفیدی چهره‌ی چون ماه تو شکافنده صبح روشن  
 از چین و شکن گیسوی چون کمند تو کسی رهایی نیافت از آن کمان ابرو و تیر نگاهت چه کسی رستگاری می یابد  
 از چشمانم در کنارم چشمه اشک روان شده که هیچ کشتیبانی در آن شنا نخواهد کرد 
 لب تو چون آب زندگانی نیروبخش جان است که به واسطه آن وجود خاکی ما به دعای شبانگاه مشغول شده است 
 لب تو بالاخره پس از عجز و لابه بسیار بوسه ای داد و من پس از اصرار بسیار زیاد به آرزوی دلم رسیدم  
 همیشه و تا زمانی که شام و بامداد به هم متصل هستند دعا برای سلامتی تو ورد زبان عاشقانت است 
 پارسایی و توجه و پرهیزکاری از ما مطلب زیرا از بین وارستگان و عاشقان و دلباختگان کسی به خیر و نیکی نرسید
دل من در هوای عشق دیدار فرخ چون زلف او آشفته و پریشان است 
 بجز گیسوی مشکین و سیاه او هیچکس از چهره فرخ بهره مند نشد  
 آن گیسوی سیاه او بسیار خوشبخت است که همیشه همراز و همنشین فرخ است  
 اگر سرو آزاد و بلند بالا قامت دلجوی فرخ را ببیند چون بید لرزان و هراسان می شود 
ای ساقی جام شراب ارغوانی را به یاد چشمان افسونگر محبوبم فرخ به من بده  
 قامتم همواره از غم دوری از فرخ همچون ابروی او کمانی و دوتا شده است  
 بوی خوش گیسوی عنبرین فرخ نسیم مشک تاتاری را شرمسار ساخت 
 هر کس هوای کسی را در دل می پروراند و میل دل من به سوی فرخ است 
 من برده و غلام همت بلند کسی هستم که همچون حافظ بنده و غلام زرخرید فرخ باشد
دیشب پیر می فروش ما  که بادش به نیکی باد  گفت که شراب بنوش تا غم دل را فراموش کنی  
 به او گفتم باده نوشی آبرو و ناموس مرا به باد می دهد اما او گفت سخنم را بپذیر و بگذار هر چه می خواهد شود بشود  
 بالاخره سود و زیان و سرمایه را از دست خواهی داد پس با نتیجه تمام این معاملات نه شاد شو و نه غمگین  
 در جایگاهی که تخت سلیمان با آن همه عظمت به باد فنا می رود اگر تو به زندگی دنیا که هیچ است دل ببندی چیزی جز باد در دست نخواهی داشت 
 حافظ اگر از پند نصیحتگران ملول و دل آزرده شده ای دیگر داستان را مختصر می کنیم که ان شاء الله عمرت طولانی باد
نوشیدن شراب و نشاط پنهانی چیست کاری ناپایدار و سست ما به جمع وارستگان پیوستیم هر چه باداباد  
 گره غم را از دلت باز کن و از اسرار آسمان چیزی یاد مکن زیرا که اندیشه هیچ مهندسی نتوانست به گره ناگشودۀ آسمان دست یابد  
 از دگرگونیهای روزگار تعجب مکن زیرا زمانه از این نوع افسون هزاران هزار خاطره دارد 
 جام شراب را با احترام بگیر زیرا ترکیب خاک آن از کاسه سر جمشید و بهمن و کیقباد شاهان باستان است 
 چه کسی میداند که کیکاووس و شاهان کیانی کجا رفتند و چه کسی آگاه است که تخت جمشید چگونه به باد رفت و نابود شد 
 هنوز هم می بینم از خون چشمان فرهاد در حسرت لب شیرین لاله های سرخ از زمین می روید  
 شاید که لاله به بی‌وفایی روزگار آگاه است که از زمان زادن و رویش تا پژمردن لحظه ای ساغر شراب را بر زمین نگذاشت 
 شتاب کن و بیا تا لحظه ای از نوشیدن شراب مست و خراب شویم شاید که به گنج وصال یار در خراب آباد دنیا دست پیدا کنیم  
 نسیم روح نواز باغ مصلا و رود رکناباد اجازه گشت و سفر را به من نمی دهند  
 همچون حافظ همراه با شنیدن ناله و نوای چنگ جام شراب در دست بگیر زیرا که شادی خاطر را بر تارهای ابریشمی چنگ بسته اند
دیشب باد از احوال بار سفر کرده مرا باخبر کرد من نیز به مژدگانی دل خود را به باد می سپارم هر چه پیش آید خوش آید  
 کارم به آنجا رسیده که شبها آذر درخشنده و شرار سینه را و هر بامداد آه سرد را همراز خود سازم  
 در چین و شکن گیسوی تو دل بی پروای من هرگز نگفت که از سینه تو که مسكن خو گرفته من است یاد باد  
 اینک ارزش پند عزیزان را فهمیدم خدایا روان پندگوی ما را تو شاد گردان  
هرگاه که در چمن بند قبای غنچه گل توسط باد باز می شد و گل میشکفت دلم از یاد تو غرق خون می شد 
 پیکر ناتوان من از دست رفته بود که ناگاه باد صبحگاهان بوی وصل تو آورد و مرا جان دوباره داد  
 حافظ سرشت پاکت تو را به مرادت می رساند جانها به قربان انسانهای نیکونهاد باد
امروز رسیدن عاشقان و معشوقان به هم و آن روزگار وصال یاد باد  
 دهانم از تلخی و اندوه چون زهر شده است آوای نوشانوش میگساران یاد باد  
 اگر چه باران از یاد من آسوده خاطرند اما من هزاران بار ایشان را به یاد می آورم  
 من به بند و بلای فراموشی یاران گرفتار شدم اما تلاش آنانکه حق دوستی را بجا می آورند فراموش مباد 
 اگر چه از چشمانم صد رود اشک پیوسته جاری است با این حال زاینده رود و باغ کاران اصفهان هرگز فراموش مباد  
 افسوس که حافظ بعد از این راز خود را ناگفته خواهد گذاشت باد محرمان اسرار بخیر باد
امید که چهره ات روشنی بخش هر دیده شود و از زیبایی چهره خوبت زیباتر شود  
 دل پادشاهان عالم زیر سایه گیسوی تو باد که گویی شهپر شاهین است 
 آنکس که اسیر گیسوی تو نباشد همچون زلفت آشفته و پریشان حال باد 
 آن دل که عاشق سیمای تو نباشد همیشه در خون جگر غرق باد  
 ای معشوق من آنگاه که کرشمه تو تیر عشق می افکند دل خسته من سپر آن باد 
 آنگاه که لب شیرینت بوسه ای به من میبخشد کام جان من از آن شیرین تر باد 
 من هر لحظه به واسطه تو عشق تازه ای می یابم پس تو را هر ساعت زیبایی تازه‌ای باد  
حافظ از جان و دل مشتاق روی تو است تو هم به حال مشتاقان خودت نظری بیفکن
درویش اگر که باده عشق را به اندازه بنوشد گوارایش باد وگرنه باید اندیشه عشق را فراموش کند  
 کسی که می تواند یک جرعه شراب کمتر بنوشد امید که بتواند دست در گردن محبوب زیبا آورد  
 پیر روشندل ما گفت که خامه آفرینش هیچ اشتباهی مرتکب نشده است آفرین بر دیدۂ پاک بین و خطا پوشاننده او باد  
 افراسیاب که به گفتار سخن چینان مدعی گوش می دهد باید از دادخواهی خون سیاوش حیا کند 
اگر چه یار از سر بزرگی و غرور با من مسکین سخنی نگفت اما جانم به قربان دهان شیرین و خاموش او باد 
 چشمم آینه دار سبز عذار و خال اوست امید که لبم نیز بوسه دهنده بر شانه و سینه اش باشد 
 اگر چشمان خمار آلود و نوازشگر و مردمدار او خون عاشقان را در قدح ریخته و بنوشد گوارایش باد 
حافظ به سبب چاکری و غلامی تو در جهان شهره شد امید که همیشه نشان غلامی گیسوی تو در گوشش باشد
امید که تن تو به نوازش و تیمار طبیبان نیازمند و پیکر ضعیف و ظریفت رنجه آسیب و گزند نگردد  
 سلامت تمامی آفاق دنیا در تندرستی توست امیدوارم که به هیچ علت و دلیلی وجودت دچار درد نگردد  
 زیبایی ظاهر و باطن در پناه تندرستی تو است امید دارم که هرگز ظاهرت افسرده و درونت غمزده نباشد 
 هنگامی که باد خزان برای تاراج به این چمن می آید امید که راه او به سوی قامت بلند چون سرو تو نیفتد  
 آرزو می کنم در آنجایی که زیبایی تو به جلوه در می آید بدبین و بدپسند فرصت بدگویی نیابد 
هر کس که چهره چون ماه تو را با چشم بد پسند ببیند باید در آتش سوزان خشم تر چون اسپند بسوزد  
 از سخنان شیرین و شکرین حافظ شفای درد خود را بطلب امیدوارم که به درمان توسط گلاب و قند نیازی پیدا نکنی
زیبایی تو همیشه بیشتر شود و سرخی و طراوت چهره لاله سانت همیشگی باشد  
 اندیشه عشق تو در سر ما هر روز بیش از روز قبل شود  
 هر سرو بلند قامتی که به چمن می آید در پیش بالای بلند تر سرنگون باد 
 چشمی که فریفته تو نباشد چون قطره های اشک آغشته به خون دل باد 
 چشم تو برای دلربایی کردن در جادو صاحب فريبها و افسونها باد  
 هر جا دلی در غم عشق تو وجود دارد پیوسته بی صبر و آرامش و بی‌سکینه باد  
 قد و قامت همه دلربایان دنیا در پیش نامت چون الف کشیده توخمیده چون نون باد 
 آن دلی که عشقی از تو در خود ندارد از گروه مشتاقان وصل تو دور باد 
 لب تو که عین جان حافظ است دور از لب نامردمان فرومایه باد
پادشاها گوی آسمان سرگردان چوگان تو و پهنه هستی و دنیا جولانگاه و میدان بازی تو باد 
 گیسوی ملکه پیروزی واله و دیوانه پرچم فتح تو است دیده گشایش جاودانی دلباخته تاخت و تاز تو باد  
 امیدوارم که عطارد دبیر که مشغول نگاشتن توصیفات شکوه و جلال و عقل کل و مجمع خردهایت است همواره طغرانویس دفترهای تو باشد  
 قد چون سرو تو باعث خواری جلوه گری درخت طوبی شد پهنه بوستان تو مایه رشک بهشت برین باد 
 نه تنها حیوانات و گیاهان و جمادات بلکه هر آنچه در عالم غیب و ملکوت نیز هست تحت فرمان تو باد
زمانی طولانی می گذرد که محبوبم برایم پیامی نفرستاده سلامی ننوشته و نامهای گسیل نکرده است  
 اگرچه تاکنون صد نامه برایش فرستاده ام اما آن فرمانروای سواران قاصدی به سویم نفرستاده و سلامی نرسانده است  
 او به سوی من دیوانه خر و از عقل دور مانده پیکی آهو رفتار و تیزگام نفرستاد  
 او می دانست که مرغ دل از دستم فرار میکند با این همه از آن خط زیبای به هم پیوسته اش دامی برای دلم بوجود نیاورد 
 فریاد از آن سانی شیرین لب سرمستم باد که با وجودی که می دانست خمار آلوده ام اما ساغری شراب برایم نفرستاد 
 هر چند که ادعا کردم من صاحب کرامات و مقاماتی در سلوک هستم اما او هیچ خبری از هیچ جا برایم نیاورد  
 حافظ تو در حفظ ادب بکوش زیرا که قابل سرزنش نیست اگر پادشاهی برای غلامی پیامی نفرستاد
هنگام پیری عشق دوران جوانی به سرم افتاد و آن راز عشق را که در دل پنهان کرده بودم برملا شد  
 از طریق نگاه مرغ دلم راه آسمان را در پیش گرفت ای چشم نگاه کن که دل به دام چه کسی افتاده است  
افسوس که از آن آهوی سیاه چشم مشکین مانند نافه خون دل زیادی بر جگرم ریخت 
 هر نافه خوشبویی که در دست نسیم سحرگاهان افتاد به واسطه خاک خوشبوی سر کوی شما بود 
 آنگاه که مژگان تو شمشیر عالمگیر خود را بکشد دل آگاهان بسیاری کشته شده و کشته ها روی هم خواهند افتاد 
 ما در این سرای جزا‌دهنده تجربه بسیار آموختیم و دانستیم که هر کس با درد نوشان بستیزد نابود خواهد شد 
 اگر سنگ سیاه جان خود را هم فدا کند باز لعل و گوهر نخواهد شد زیرا اگر کسی از اصل بد باشد نمی تواند با سرشت واقعی خود کاری کند 
 حافظ که سرگیسوی زیبارویان هدایتگر و دستگیرش بود عاشقی چابک بوده که اکنون با سر به زمین افتاده است
آنگاه که پرتو چهره تو بر شیشه جام افتاد عارف از لرزش شراب به طمع خام وصال افتاد  
 زمانی که زیبایی چهره تو تنها یک جلوه بر آینه انداخت این همه تصویر در آینه خیالات موهوم افتاد  
 این همه عکس که در شراب افتاده و نقشهای متضادی دارد تنها انعکاس یک فروغ از چهره ساتی است که در جام افتاده است  
 غیرت و حمیت عشق زبان همه برگزیدگان را برید اما معلوم نیست که سر غم عشق او چگونه در دهان مردم افتاد 
 من به اراده خودم از مسجد به میخانه نرفتم بلکه این تقدیر من از روز ازل نتیجه اش و سرانجامش معلوم بود 
 هر آنکس داخل دایره گردش زمانه می افتد چه می تواند بکند جز آنکه چون پرگار به چرخیدن ادامه ندهد  
 دل که در چاه زنخ تو افتاده بود به خم گیسوی تو آویخت افسوس که از چاله ای کوچک چگونه به دام افتاد 
 ای خواجه اینگونه شد که تو مرا در صومعه هرگز دوباره باز نمی بینی زیرا سروکارم با روی ساقی و لب جام شراب افتاده است 
 باید که رقص کنان به زیر شمشیر غم عشق او رفت زیرا آنکس که به دست او کشته شد عاقبتی خوش خواهد یافت  
 یار هر لحظه با من دلسوخته نظر لطف دیگری دارد ببین که این گدا چگونه شایسته بخشش او شده است  
 تمامی صوفیان باده نوش و زیباپسند هستند اما از میان آنها تنها حافظ دلسوخته بدنام شده است
آنکسی که چهره تو را چون گل سرخ و نسرین سرخ و سفید کرد حتما می تواند به من در مانده هم صبر و آرامش بدهد  
 آنکسی که به گیسوی تو آئین ظلم آموخت می تواند با کرم و بخشش خود حق من غمدیده را به من بازگرداند 
 من از آن روز که فرهاد عنان دل عاشق خود را به لب شیرین سپرد از او قطع امید کردم  
 اگر گنج زری وجود ندارد گوشه قناعت هنوز باقی است و آنکسی که به پادشاهان گنج عطا کرد به گدایان نیز می تواند قناعت عطا کند 
 دنیا به ظاهر عروس زیبایی است اما هر کس بخواهد که به او بپیوندد باید عمر خودش را به عنوان مهریه تقدیم کند 
 من از این پس در کنار جوی دست به دامان سرو خواهم برد بویژه اکنون که باد صبا مژدۂ آمدن فروردین را داده است  
 ای خواجه قوام الدین فریاد که در ندیدن رویت دل حافظ در دستان اندوه زمانه پرخون شد
دیشب بنفشه با گل سرخ سخن می گفت و نشانی درستی داد که زلف فلان کس مرا در جهان به تب و تاب انداخت  
 دلم گنجینه اسرار زیادی بود اما دست تقدیر و سرنوشت در آن را بست و کلیدش را به محبوبی دلستان سپرد  
 من به آستانه تو شکسته و خمیده آمدم زیرا که طبيب داروی شکستگی مرا مهربانی تو دانست  
 آنکس که دست عدل و بخشش او به ناتوانی یاری رساند امید که بدنی سالم دلی شاد و خاطری آسوده داشته باشد 
ای نصیحتگر برو خود را معالجه کن شراب و زیباروی شیرین کار به چه کس زبان می رساند  
 یارم از برابر من در مانده گذشت و با مراقبان خود گفت افسوس بر حافظ بیچاره که چه سخت جان داد
هما نیز از اوج سعادت خود به دام ما می افتد اگر تو از برابر جایگاه ما گذر کنی  
 اگر از چهره تو پرتوی به جام ما بیفتد من چون حباب از شادمانی کلاه خود را خواهم انداخت  
 آنگاه که ماه آرزوهایم از افق طلوع کند آیا می شود که پرتویی از نورش به بام ما افتد  
 وقتی که باد نمی تواند با بارگاه تو راه یابد چگونه می توانم اجازه و فرصت سلامی داشته باشم 
 زمانی که جانم فدای لبت شد با خود گمان می کردم که قطره ای از آب گوارای لبت به دهان ما افتاد 
 تصویر و خیال گیسوی تو به من گفت که جانت را وسیله قرار مده زیرا که بسیاری چون تو شکار دام ما شده است 
 با ناامیدی از این درگاه دور مشو و فالی بزن شاید که قرعه بخت و اقبال به نام ما درآید 
 هرگاه که حافظ از خاک کوی تو سخنی بگوید بوی خوشی از بوستان جانش به مشام ما می رسد
اگر می خواهی که به مراد دل خود برسی نهال محبت بکار و بیخ درخت دشمنی را از ریشه درآور که موجب رنج و اندوه بسیار می شود  
 آنگاه که در میخانه مهمانی با وارستگان به احترام رفتار کن زیرا اگر از مستی خمار شوی دردسر خواهی گرفت 
 شب مصاحبت با یار را غنیمت بدان زیرا که زمانه پس از ما باز هم گردش خواهد کرد و آسمان باز هم شب و روز فراوان خواهد آورد  
 به دل كجاوه دار لیلی تخت روان ماه به فرمان اوست بینداز که از کنار مجنون گذر کند 
ای دل آرزو کن که همیشه در بهار عشرت باشی زیرا که در چمن دهر هر ساله نسرین های بی شمار و بلبلان بسیاری می آیند و می روند  
 بخاطر خدا به لب شیرینت بگو که با بوسه ای به دل اندوهگینم که با گیسوی تو پیمان بسته آرامشی عطا کند 
 حافظ در ایام پیری از خدا میخواهد که در این باغ هستی کنار رودی بنشیند و یار بلند بالایش را در آغوش کشد
کسی که زیبایی و سبزه عذار معشوق را تماشا می کند به راستی که نتیجه و بهره بینایی خود را برده است  
 مانند قلم در راه فرمانبرداری از او سر به اطاعت فرود آورده ایم و برنمیداریم مگر آنکه یار سر ما را با شمشير جدا کند  
 تنها کسی می تواند چون شمع اجازه وصل تو را داشته باشد که هر لحظه سرش را زیر شمشیر تو از دست بدهد و سری دیگر برآرد  
 کسی می تواند به پای‌بوسی تو دست یابد که چون درگاه پیوسته سر بر در تو نهد  
 از زهد ریایی و خشک دلگیرم باده ناب کجاست زیرا که بوی شراب همیشه دماغ جان مرا تر و تازه می کند 
 اگر باده هیچ سودی هم برای تو نداشته باشد همین کافی نیست که لحظه ای کوتاه تو را از اندیشه های عقل باز می دارد  
 کسی که تاکنون پا از مسیر پرهیزگاری بیرون نمی گذاشت ببین که اکنون به قصد رسیدن به میخانه راه سفر را پیش گرفته است 
حافظ دل شکسته خود را که همچون لاله داغ عشقی بر جگر دارد با خود به زیر خاک خواهد برد
دل ما در دوران جلوه گری روی تو از باغ و بوستان بی نیاز است زیرا که چون سرو پایبند عشق است و چون لاله داغ عشق دارد  
 ما سر تسلیم برابر ابروی کمانی کسی فرود نمی آوریم زیرا که دل خلوت نشینان از عالم پرداخته و بی نیاز است  
 من از بنفشه در خشم و غضب هستم که پیچ و تاب خود را به زلف یار نسبت می دهد تو ببین که این سیاه چهره بی ارزش چه خیال خامی در سر دارد  
 با ناز به چمن برو و بین در کنار تخت پادشاهی گل سرخ لاله چون همنشین و حریف پادشاه است که پیاله‌ای شراب در دست دارد 
 در این تاریکی مطلق و بیابان پر هراس به کجا می توانم برسم جز آنکه شمع روی فروزان تو بر سر راهم چراغ بگذارد 
اگر من و شمع سحرگاهان با هم گریه کنیم سزاوار هستیم زیرا که هر دو سوختیم و دلبر ما از دل ما فارغ است 
 اگر من چون ابر بهمن بر چمن هستی بگریم سزاوارم زیرا که آشیان شادمانی بلبل هزاردستان به دست زاغ افتاده است 
دل رنجیده حافظ آرزو و تصمیم درس عشق را دارد و دیگر اندیشه سیر و تفرج و آرزوی دیدن باغ را ندارد
آنکسی که جام معرفت در دست دارد پادشاهی و شکوه جمشید جاودانه از آن اوست  
 آن آب حیاتی را که خضر زندگانی جاوید از آن بافت در میخانه جستجو کن زیرا که در قدح است  
 زمام حیات خود را به جام شراب واگذار کن زیرا رشته زندگی بواسطه آن در نظم و ترتیب است 
 ما ملازم شراب هستیم و زاهدان با پرهیزکاری همراهند تا ببینیم که یار به کدام سو میل دارد 
 در این زمانه کسی کامروا است که از لب تو ای ساتی بهره مند است 
نرگس تمام آداب مستی را از چشمان زیبای تو قرض گرفته است  
 برای دل من یاد آوری چهره و گیسوی تو چون دعای صبح و شام است که بر لب دارد 
 لبان لعل تو بر سینه مجروح دردمندان عشقت همیشه نمک حسرت می افشاند  
 ای جانان من در چاه زنخدان تر چون حافظ صد غلام اسیر زیبایی هستن
آن دلی که چون جام جم اسرار نهان را نمایان می کند اگر انگشتری پادشاهی را لحظه ای از دست بدهد برایش اهمیتی ندارد  
 گنجینه دلت را به سبزه عذار و خال چهره‌ی تهی دستان بی فضيلت مده و آن را به دست فرمانروایی صاحب کمال بده که قدر آن را بشناسد  
 هر درختی نمی توانند که بار ستم پائیز را تحمل کند من غلام عزم استوار سروی هستم که دارای این پایداری و استواری است  
 اینک زمان آن رسیده که هرکس که اندکی سرمایه دارد آن را چون نرگس مستی برای بدست آوردن شادمانی در پای جام بریزد و خرج کند 
 اکنون چون گلی باش و سرمایه ات را برای خریدن شراب صرف کن زیرا اگر چنین نکنی عقل کاملت تو را به صد عیب متهم می کند 
 هیچ کس از رازهای جهان غیب آگاه نیست پس افسانه مگو کدام محرم دلی به سراپرده اسرار غیب راه یافته است  
 دلم که ادعا می کرد وارسته و بی تعلق شده است اینک به عطر گیسوی تو صدگونه سر و کار با نسیم سحرگاهی دارد  
من خواسته دلم را از که بجویم در حالی هیچ دلنوازی نیست که دیده عنایت و شیوۂ بخشش داشته باشد 
 از دلق ریایی حافظ چه سودی می توان برد که ما خدای بی همتا را خواستیم و او خود بتی برای پرستش دارد
دلبری زیبارو دارم که سایبانی از گیسو برگرد چهره و شکوفه رخسارش فرمانی برای ریختن خون شکوفه ارغوان دارد  
 سبزۂ خط چهره تابان چون خورشیدش را پوشانید خدایا به او زندگی جاوید بخش زیرا زیبایی دائمی دارد  
 آنگاه که عاشق میشدم با خود گفتم که گوهر وصال و مراد را بدست آوردم نمی دانستم که دریای عشق چه خطرها و موجهای خونریزی دارد  
 من نمی توانم از تیر نگاهت جان بدر ببرم زیرا به هر سو که می نگرم چشمت کمین کرده و تیر مژگان را در کمان ابرو گذاشته است  
 آنگاه که از دام گیسو دل عاشقان خود را چون گرد و غبار بیفشاند به باد صبای سخن چین می گوید که راز ما را پنهان نگاه دار  
 جرعه ای از شرابت را بر خاک بریز و از او حال دل را که در خود مدفون کرده بپرس زیرا که داستانهای زیادی از جمشید و کیخسرو دارد  
 ای بلبل اگر گل به رویت بخندد و تبسمی کند به دام فریبش میافت زیرا که بر وفای گل اعتمادی نیست اگر چه دنیایی زیبایی داشته باشد  
 ای بزرگتر محفل بخاطر خدا داد مرا از او بستان زیرا که با کسی دیگر شراب نوشیده و با من سرسنگین است 
 اگر فتراک خود را برای شکار می بندی بخاطر خدا زودتر مرا صید خود کن زیرا که در درنگ آفات بسیار است و به خواهنده زیان می رساند 
 از دیدن قامت چون سرو  دلپذیرت چشمان مرا محروم مکن بلکه آن را در کنار چشمه چشم من بکار زیرا که همیشه جویباری از آن روان است  
 از هراس دوری ات مرا نجات بخش اگر به این موضوع امید داری که خدا تو را از چشم بد‌اندیشانت در امان نگاه دارد  
